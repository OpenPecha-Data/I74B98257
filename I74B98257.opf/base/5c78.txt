དང་པོ། རྒྱ་གར་གྱི་རྒྱལ་རབས་སྐོར།གཉིས་པ། ཤམ་བྷ་ལའི་རྒྱལ་རབས་སྐོར།གསུམ་པ། བོད་ཀྱི་རྒྱལ་རབས་སྐོར།བཞི་པ། རྒྱ་ནག་དང་ཧོར་གྱི་རྒྱལ་རབས་སྐོར།ལྔ་པ། བོད་དུ་རྒྱ་ཧོར་གྱི་ལུང་བྱུང་ཚུལ་སྐོར།

།༄༅། རྒྱལ་རབས་འཕྲུལ་གྱི་ལྡེ་མིག་གམ་དེབ་ཐེར་དམར་པོའམ་དེབ་གསར་མ་ཞེས་བྱ་བ་བཞུགས་སོ། །༄༅། །རྒྱལ་རབས་འཕྲུལ་གྱི་ལྡེ་མིག་ཅེས་བྱ་བའི་དེབ་ཐེར་གསར་མ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཁྲིམས་གཉིས་ཀྱི་བདག་པོ་ལ་ཕྱག་འཚལ་ལོ།
།མཁྱེན་གཉིས་གསེར་གྱི་འཁོར་ལོ་ཡིས། །འཇིག་རྟེན་གསུམ་ལ་དབང་བསྒྱུར་ཞིང་། །ཕས་རྒོལ་བདུད་བཞི་ལས་རྒྱལ་བ།
།ཀུན་མཁྱེན་ཆོས་ཀྱི་རྒྱལ་པོར་འདུད། །ལོ་རྒྱུས་ནོར་བུའི་དཀོར་མཛོད་ཉིད། །ལེགས་པར་ཕྱེ་ནས་ལུགས་གཉིས་ཀྱི། །ལོ་རྒྱུས་སྨྲ་འདོད་མཐའ་དག་ལ། །རྒྱལ་རབས་འཕྲུལ་གྱི་ལྡེ་མིག་བྱིན། །དེ་ལ་འདིར་ས་ཆེན་པོ་སྐྱོང་བའི་རྒྱལ་རབས་མདོ་ཙམ་བརྗོད་ན་ལྔ་སྟེ།
རྒྱ་གར་གྱི་རྒྱལ་རབས།ཤམ་བྷ་ལའི་རྒྱལ་རབས། བོད་ཀྱི་རྒྱལ་རབས། རྒྱ་ནག་དང་ཧོར་གྱི་རྒྱལ་རབས། བོད་དུ་རྒྱ་ཧོར་གྱི་ལུང་བྱུང་ཚུལ་ལོ།
།

མང་པོས་བཀུར་དང་འོད་མཛེས་དང་། །དགེ་བ་དགེ་མཆོག་གསོ་སྦྱོང་འཕགས། །བསྐལ་པ་དང་པོའི་རྒྱལ་པོ་ལྔ། །ང་ལས་ནུ་དང་འོད་མཛེས་དང་། །ཉེར་མཛེས་མཛེས་ལྡན་ཉེར་མཛེས་ལྡན། །འཁོར་ལོས་བསྒྱུར་བའི་རྒྱལ་པོ་ལྔ།
།ཞེས་པ་ལྟར་གྱི་དང་པོ་དྲུག་ནི་འཆགས་བསྐལ་གྱི་དུས་སུ་བྱུང་ལ། ཉེར་མཛེས་ལྡན་གྱི་བུ་བཟང་པོ་ནས་མིང་སྨོས་སུམ་ཅུ། དེ་རྗེས་རྒྱལ་པོ་བརྒྱ་ཐམ་པ་ཡུལ་གྲུ་འཛིན་དུ་བྱུང་། དེ་ནས་རྒྱལ་པོ་ལྔ་ཁྲི་བཞི་སྟོང་ཡུལ་དམག་གིས་མི་ཚུགས་པར།དེ་ནས་རྒྱལ་པོ་དྲུག་ཁྲི་སུམ་སྟོང་ཡུལ་ཝཱ་རཱ་ཎ་སཱིར།
དེ་ནས་རྒྱལ་པོ་བརྒྱད་ཁྲི་བཞི་སྟོང་ཡུལ་ཀ་པི་ལར། དེ་ནས་རྒྱལ་པོ་སུམ་ཁྲི་ཉིས་སྟོང་ཡུལ་གླང་པོའི་གྲོང་།
དེ་ནས་རྒྱལ་པོ་ལྔ་སྟོང་ཡུལ་རྡོ་འཇོག དེ་ནས་རྒྱལ་པོ་སུམ་ཁྲི་ཉིས་སྟོང་གྲོང་ཁྱེར་བྲང་གི་ཉལ་བར། དེ་ནས་རྒྱལ་པོ་སུམ་ཁྲི་ཉིས་སྟོང་གྲོང་ཁྱེར་མ་རྒྱལ་བ་ལས་རྒྱལ་བར།
དེ་ནས་སུམ་ཁྲི་ཉིས་སྟོང་གྲོང་ཁྱེར་ཀན་ཏྱ་ཀུསྫར། དེ་ནས་ཁྲི་བརྒྱད་སྟོང་གྲོང་ཁྱེར་ཙ་མ་པར།དེ་ནས་ཉིས་ཁྲི་ལྔ་སྟོང་གྲོང་ཁྱེར་ཏ་ལའི་ཕྲེང་བར། དེ་ནས་ཁྲི་ཉིས་སྟོང་གྲོང་ཁྱེར་མ་ལིར།
དེ་ནས་ཁྲི་བརྒྱད་སྟོང་བ་སོའི་གྲོང་དུ། དེ་ནས་ཉིས་ཁྲི་ལྔ་སྟོང་རྒྱལ་པོའི་ཁབ། དེ་ནས་ཉིས་ཁྲི་ཝཱ་རཱ་ཎ་སཱིར། དེ་ནས་བརྒྱད་

ཁྲི་བཞི་སྟོང་རྩྭ་ཅན། དེ་ནས་འབུམ་ཝཱ་རཱ་ཎ་སཱིར། དེ་ནས་འབུམ་ཡུལ་དམག་གིས་མི་ཚུགས་པར། དེ་ནས་འབུམ་ཕྲག་གཅིག་དང་བརྒྱད་ཁྲི་བརྒྱད་སྟོང་ཡུལ་མི་ཐི་ལར། དེ་ནས་མིང་སྨོས་པ་ཞེ་དགུ། དེ་ནས་བདུན་ཁྲི་བདུན་སྟོང་གྲོང་ཁྱེར་ཀུན་སྣང་དུ།
དེ་ནས་བརྒྱ་ཐམ་པ་ཡུལ་ཝཱ་རཱ་ཎ་སཱིར་བྱུང་བའི་ཐ་མ་རྒྱལ་པོ་ཀྲི་ཀྲི། དེའི་བུ་ལེགས་སྐྱེས། ཡབ་སྲས་འདི་གཉིས་ཀྱི་རིང་ལ་སངས་རྒྱས་འོད་སྲུང་འཇིག་རྟེན་དུ་བྱོན།
དེ་ནས་བརྒྱ་ཐམ་པ་ཡུལ་གྲུ་འཛིན་དུ་བྱུང་བའི་ཐ་མ་རྒྱལ་པོ་རྣ་བ་ཅན། དེ་ལ་བུ་གཽ་ཏ་མ་དང་། བ་ར་དྷྭ་ཛཱ་གཉིས་བྱུང་བའི་དང་པོ་རབ་ཏུ་བྱུང་ཞིང་། ཕྱི་མ་རྒྱལ་སར་བཏོན་པ་བུ་མེད་པར་འདས།
སྔ་མའི་ཁུ་བ་ཁྲག་དང་འདྲེས་པའི་གོང་བུ་ལས་ཁྱེའུ་གཉིས་པ་བུར་ཤིང་གི་གསེབ་ཏུ་བཞག་པས་བུ་རམ་ཤིང་པ་དང་། ཉི་མའི་གཉེན་ཞེས་ཟེར། ཕུའོ་རྒྱལ་སར་བཏོན་པ་བུ་མེད་པར་འདས་ནས། ནུའོ་རྒྱལ་སར་བསྐོས་པ་བུ་རམ་ཤིང་པ་ཞེས་གྲགས།
དེའི་རྒྱུད་ལ་རྒྱལ་པོ་བརྒྱ་ཐམ་པ་ཡུལ་གྲུ་འཛིན་དུ་བྱུང་བའི་ཐ་མ་བུ་རམ་ཤིང་པ་འཕགས་སྐྱེས་པོ། དེ་ལ་བུ་སྐར་མདའ་གདོང་།ལག་སྣ། གླང་པོ་འདུལ། རྐང་གདུབ་ཅན་ཏེ་བཞི་བྱུང་།
ཡུམ་བཙུན་མོ་འདས་ནས་རྒྱལ་པོ་གཞན་ཞིག་གི་སྲས་མོ་ཁབ་ཏུ་བཞེས་པ་ལ་སྲས་གཅིག་འཁྲུངས་པ་རྒྱལ་སར་བཏོན་ཏེ་མིང་རྒྱལ་སྲིད་དགའ་ཞེས་བཏགས། ཕུའོ་བཞི་སྲིང་མོ་དང་བཅས་པ་ཆུ་བོ?པོ་སྐལ་ལྡན་ཤིང་རྟའི་འགྲམ་དུ་བཅུག་པ།མིང་སྲིང་རྣམས་ལྷན་ཅིག་ཏུ་འདུས་ནས་བུ་མང་དུ་བྱུང་བ་ལ་ཤཱཀྱ་ཞེས་ཟེར།རྒྱལ་སྲིད་དགའ་བུ་མེད་པར་འདས་ནས།
སྤྱུགས་པའི་སྲས་བཞི་རིམ་གྱིས་རྒྱལ་སར་བཏོན་པ་སྔ་མ་གསུམ་ལ་བུ་མེད་།
རྐང་གདུབ་ཅན་གྱི་བུ་གནས་

འཇོག དེའི་རྗེས་སུ་རྒྱལ་པོ་ལྔ་ཁྲི་ལྔ་སྟོང་གྲོང་ཁྱེར་སེར་སྐྱར་བྱུང་བའི་ཐ་མ་རྒྱལ་པོ་ཤིང་རྟ་བཅུ་པ་སོགས་མིང་སྨོས་བཅུ་གཉིས་ཀྱི་མཐའ་མ་རྒྱལ་པོ་གཞུ་ཏན། དེ་ལ་བུ་སེང་གེ་འགྲམ་དང་སེང་གེ་སྒྲ་གཉིས།
དང་པོ་ལ་ཟས་གཙང་། ཟས་དཀར། བྲེའོ་ཟས། བདུད་རྩི་ཟས་དང་བཞི། ཟས་གཙང་ལ་སྲས་བཅོམ་ལྡན་འདས་དང་ཅུང་དགའ་ཐོ་གཉིས་ཏེ། མི་རྣམས་ཚེ་ལོ་བརྒྱ་པའི་དུས་ཡིན། ཟས་དཀར་ལ་བུ་རྒྱལ་བ་དང་བཟང་ལྡན།བྲེ་བོབྲེའོ་ཟས་ལ་མིང་ཆེན་དང་མ་འགགས་པ།
བདུད་རྩི་ཟས་ལ་ཀུན་དགའ་བོ་དང་ལྷ་བྱིན། བཅོམ་ལྡན་འདས་ལ་སྲས་སྒྲ་གཅན་འཛིན་ཏེ། འདི་ནས་མང་པོས་བཀུར་བའི་རྒྱལ་རྒྱུད་ཆད་པར་བྱེད་དེ། ཤཱཀྱ་ཆེན་པོའི་གདུང་རབས་ལ་དགོང་ས་པའོ།
།བསྡོམས་ན་མང་པོས་བཀུར་བ་ནས་ཟས་གཙང་ཡན་ལ་རྒྱལ་པོ་ས་ཡ་གཅིག་དང་ཆིག་འབུམ་ཉིས་ཁྲི་ཆིག་སྟོང་ལྔ་བརྒྱ་བཅུ་བཞི་ཡོད། འཇིག་རྟེན་གདགས་པ་དང་རྒྱུ་གདགས་པར་འདི་དང་མི་འདྲ་ཙམ་བཤད་ཅིང་།
དཔལ་ལྡན་བླ་མའི་ཆོས་འབྱུང་མེ་ལོང་མར་ནི་འཁོར་བསྒྱུར་མཐའ་མ་ཉེར་མཛེས་ལྡན་གྱི་བུ་རྒྱལ་པོ་མཆོག་སྦྱིན།འདིའི་སྐབས་སུ་མི་རྣམས་ཚེ་ལོ་བཞི་ཁྲི་པའི་དུས་དང་།
སངས་རྒྱས་འཁོར་བ་འཇིག་འཇིག་རྟེན་དུ་བྱོན། དེ་ནས་རྒྱལ་རབས་སུམ་བརྒྱ་ལྷག་ཙམ་ན་རྒྱལ་པོ་བཙུན་དྷ་བྱ་བ་བྱུང་། འདིའི་སྐབས་སུ་མི་རྣམས་ཚེ་ལོ་སུམ་ཁྲི་པའི་དུས་དང་། སངས་རྒྱས་གསེར་ཐུབ་འཇིག་རྟེན་དུ་བྱོན།
དེ་ནས་རྒྱལ་རབས་སུམ་བརྒྱའི་མཐར་རྒྱལ་པོ་རཏྣ་ཆེན་པོ། དེའི་བུ་རྒྱལ་པོ་ཀྲི་ཀྲི།འདིའི་སྐབས་སུ་མི་རྣམས་ཚེ་ལོ་ཉིས་ཁྲི་པའི་དུས་དང་། སངས་རྒྱས་འོད་སྲུང་འཇིག་རྟེན་དུ་བྱོན།
དེ་ནས་རྒྱལ་རབས་ཉིས་བརྒྱ་ན་རྒྱལ་པོ་རྣ་བ་

ཅན། དེའི་བུ་གཽ་ཏ་མ་དང་། བ་ར་དྷྭ་ཛཱ། དང་པོའི་བུ་བུ་རམ་ཤིང་པ། དེ་ནས་རྒྱལ་རབས་བརྒྱ་ཐམ་པའི་ཐ་མ་འཕགས་སྐྱེས་པོ། དེ་ནས་རྒྱལ་རབས་ལྔ་བཅུ་ཙམ་ན་རྒྱལ་པོ་ཤིང་རྟ་བཅུ་པ། དེ་ལ་བུ་ཤཱཀྱ་ཆེན་པོ།ཤཱཀྱ་ལི་ཙ་བྱི།
ཤཱཀྱ་རི་བྲག་པ་སྟེ་གསུམ་བྱུང་། དང་པོ་ནས་བརྒྱུད་པ་ལ་བཅོམ་ལྡན་འདས་དང་སྒྲ་གཅན་འཛིན་གཉིས། རི་བྲག་པ་ནས་བརྒྱུད་པ་ལ་བོད་ཀྱི་རྒྱལ་པོ་རྣམས་བྱུང་ཞེས་བཤད། ཅུང་ཟང་དཔྱད་ན།
འཁོར་བསྒྱུར་ཐ་མ་ནས་ཟས་གཙང་ཡན་གྱི་རྒྱལ་པོའི་གྲངས་མཛད་པ་ཧ་ཅང་ཉུངས་པའི་སྐྱོན་དང་བཅས་པར་མངོན་ཏེ། ཕལ་ཆེར་ལུང་གཞན་དང་མི་མཐུན་ཞིང་། ཆོས་འབྱུང་རང་དུ་མང་པོས་བཀུར་བ་ནས་སྒྲ་གཅན་འཛིན་གྱི་བར་ལ་གདུང་རབས་ས་ཡ་གཅིག་དང་འབུམ་ཁྲི་ལྔ་བརྒྱ་བྱུང་བ་འདུལ་བའི་ལུགས་སུ་གསུངས་པ་དང་མ་འགྲིག་པའོ།
།ཇི་སྐད་སྨྲས་པ་དེ་ཙམ་དུ་ཟད་ཀྱི། གཞན་རྒྱལ་པོ་གསལ་རྒྱལ། གཟུགས་ཅན་སྙིང་པོ།
ཤར་པ།གཏུམ་པོ་རབ་སྣང་སྟེ་བཅོམ་ལྡན་འདས་དང་ཉིན་གཅིག་ལ་འཁྲུངས་པའི་རྒྱལ་པོ་བཞིའི་གདུང་རབས་དང་། ཁ་ཆེ་དང་བལ་པོའི་རྒྱལ་པོ་རིམ་པར་བརྒྱུད་པའི་གཏམ་སུ་ལ་ཡང་ཡོད་པར་མི་སྣང་ལ། དེ་བཞིན་དུ་སངས་རྒྱས་ཀྱི་ལུང་བསྟན་པའི་ཆོས་རྒྱལ་མྱ་ངན་མེད་ཡབ་སྲས་ནས་བརྒྱུད་པའི་གདུང་རབས་འདི་བྱོན་གྱི་ཡི་གེའང་མ་མཐོང་།
སྐབས་ཤིག་ཏུ་བྲན་མོ་ཞིག་ལ་ཤིང་གི་ལྷ་ཞིག་གི་བུ་བྱུང་བ་ཕས་ནོར་བུ་བྱིན་པས་ས་ལ་དབང་བསྒྱུར་བའི་རྒྱལ་པོར་གྱུར་ཏེ་གོ་པ་ལ་ཞེས་གྲགས་སོ།
།འདིས་ནཱ་ལེནྡྲའི་གཙུག་ལག་ཁང་བཞེངས། དེའི་བཙུན་མོ་ལ་ཀླུའི་རྒྱལ་པོ་ཞིག་གི་བུ་བྱུང་བ་ལ།རྒྱལ་པོ་དཔལ་ལྡན་ཆོས་སྐྱོང་དུ་གྲགས་ཏེ།
འདིས་ཨོ་ཏན་ཏ་པུ་རིའི་གཙུག་

ལག་ཁང་དང་། བྲི་ཀ་མ་ལ་ཤཱི་ལའི་གཙུག་ལག་ཁང་བཞེངས། དེ་ལ་སྲས་རྒྱལ་པོ་དང་པཎྜི་ཏ་དང་གྲུབ་ཐོབ་དང་སྡིག་སྤྱོད་ཀྱི་རྒྱལ་པོ་སྟེ་བཞི་བྱུང་བའི་ཕྱི་མ་ལ་བུ་དཱེ་ཝ་པཱ་ལ། དེའི་སྲས་རྒྱལ་པོ་ས་སྐྱོང་།
འདིས་སློབ་དཔོན་སེང་གེ་བཟང་པོས་ཤེར་ཕྱོགས་ཀྱི་འགྲེལ་པ་རྣམས་བརྩམས་པའི་སྦྱིན་བདག་མཛད་པར་གྲགས་ནའང་བརྒྱད་སྟོང་འགྲེལ་ཆེན་རང་དུ་ནི་དཔལ་ལྡན་ཆོས་སྐྱོང་གིས་མཛད་པར་བཤད་དོ།།ཤམ་བྷ་ལའི་རྒྱལ་རབས་བཤད་པ་ནི།
དུས་འཁོར་རྩ་རྒྱུད་ལས།ཟླ་བ་ལྷ་དབང་གཟི་བརྗིད་ཅན། །ཟླ་བས་བྱིན་དང་ལྷ་དབང་ཕྱུག །སྣ་ཚོགས་གཟུགས་དང་ལྷ་དབང་ལྡན། །གྲགས་པ་རིགས་ལྡན་རིགས་ཀྱང་སྟེ། །དེ་ནས་རིགས་ལྡན་པདྨ་དཀར།
།བཟང་པོ་རིགས་ལྡན་གསུམ་པ་སྟེ། །དེ་བཞིན་བཞི་པ་རྣམ་རྒྱལ་ལོ། །བཤེས་གཉེན་བཟང་པོ་ཕྱག་དམར་དང་། །བདུན་པ་ཁྱབ་འཇུག་སྦས་པའོ། །ཉི་མ་གྲགས་དང་ཤིན་ཏུ་བཟང་། །རྒྱ་མཚོ་རྣམ་རྒྱལ་རྒྱལ་ཀ་དང་།
།རིགས་ལྡན་ཉི་མ་བཅུ་གཉིས་པ། །

སྣ་ཆོགས་གཟུགས་དང་ཟླ་བའི་འོད། །མཐའ་ཡས་དང་ནི་ས་སྐྱོང་དང་། །དཔལ་སྐྱོང་སེང་གེ་རྣམ་པར་གནོན། །སྟོབས་པོ་ཆེ་དང་མ་འགགས་པ། །མི་ཡི་སེང་གེ་དབང་ཕྱུག་ཆེ། །མཐའ་ཡས་རྣམ་རྒྱལ་རིགས་ལྡན་དང་། །གྲགས་པ་རིགས་ལྡན་དེ་ནས་སླར།
།དེ་སྲས་འཁོར་ལོ་ཆེན་པོ་ཅན། །རིགས་ལྡན་དྲག་པོ་འབྱུང་འགྱུར་ཏེ། །སྨྲ་མཁས་རྟ་མཆོག་ཏིང་འཛིན་གྱིས། །ཀླ་ཀློའི་ཆོས་ནི་མཐར་བྱེད་པའོ། །ཞེས་རྒྱལ་པོ་ཟླ་བ་བཟང་པོ་ནས་ལྷ་དབང་ལ་སོགས་པའི་ཆོས་རྒྱལ་དྲུག་དང་།
གྲགས་པ་ལ་སོགས་པའི་རིགས་ལྡན་ཉི་ཤུ་རྩ་ལྔ་ལུང་བསྟན། དེ་ཡང་སྟོན་པ་ཟིལ་གནོན་གྱི་ལོ་མེ་ཕོ་རྟ་ལ་སྐུ་འཁྲུངས་ནས། སོ་ལྔ་པ་དཔའ་བོ་ལྕགས་འབྲུག་གི་ལོ་ལ་སངས་རྒྱས།
ལོ་ཕྱི་མ་ལྕགས་སྦྲུལ་གྱི་ནག་པ་ཟླ་བའི་ཉ་ནས་བཟུང་སྟེ།རྒྱལ་པོ་ཟླ་བ་བཟང་པོ་འཁོར་ཤམ་བྷ་ལའི་གྲོང་ཁྱེར་བྱེ་བ་ཕྲག་དགུ་བཅུ་རྩ་དྲུག་གི་རྒྱལ་ཕྲན་དང་བཅས་པ་ལ་དཔལ་ལྡན་འབྲས་སྤུངས་ཀྱི་མཆོད་རྟེན་ཆེན་པོར་སྤྱིར་རྣལ་འབྱོར་བླ་མེད་ཀྱི་རྒྱུད་ཐམས་ཅད།
ཁྱད་པར་དཔལ་དུས་ཀྱི་འཁོར་ལོའི་རྒྱུད་སྟོང་ཕྲག་བཅུ་གཉིས་པ་གསུངས་པ་ནི། རྩ་རྒྱུད་ལས།དེ་ནས་ཤམ་བྷ་ལར་གྲགས་ནས།
།

ཕྱག་ན་རྡོ་རྗེའི་སྤྲུལ་པ་ནི། །མི་བདག་ཟླ་བཟང་རྫུ་འཕྲུལ་གྱིས། །རང་ཉིད་དཔལ་ལྡན་ཆོས་དབྱིངས་བྱོན། །ཞེས་དང་། རྒྱུད་ཕྱི་མར། དཔལ་ལྡན་འབྲས་སྤུངས་ཆོས་ཀྱི་དབྱིངས་སུ་སྟོབས་བཅུ་པ་ཡིས་སངས་རྒྱས་པ་ཡི་རྒྱུད་རྣམས་མཐའ་དག་བསྟན།
ཞེས་དང་།མདོར་བསྡུས་དང་པོའི་འགྲེལ་པ་ཨ་ཙ་ལ་གརྦྷས་མཛད་པ་ལས། སྔོན་ཤམ་བྷ་ལའི་ཡུལ་ནས་རང་ཉིད་འོངས་ཏེ། ཟླ་བ་བཟང་པོ་ཉི་མའི་འོད་ཀྱིས་ལྷ་མོ་རྣམ་པར་རྒྱལ་མའི་མངལ་ནས་བྱུང་བ།
ཕྱག་ན་རྡོ་རྗེའི་སྤྲུལ་པའི་སྐུ་གྲོང་ཁྱེར་བྱེ་བ་ཕྲག་དགུ་བཅུ་རྩ་དྲུག་ན་གནས་པའི་རྒྱལ་པོ་རྣམས་ཀྱི་རྗེས་སུ་བགྲོད་བཞིན་པས་དཔལ་ལྡན་འབྲས་སྤུངས་སུ་དཔལ་དུས་ཀྱི་འཁོར་ལོའི་རྒྱུད་བསྟན་པའི་ཆེད་དུ་དང་།
སེམས་ཅན་མཐའ་དག་གི་ཉེ་བའི་སྐལ་བ་དང་ལྡན་པ་ཉིད་མཐོང་ནས་འཇིག་རྟེན་པ་དང་འཇིག་རྟེན་ལས་འདས་པའི་དངོས་གྲུབ་སྒྲུབ་པའི་དོན་དུ་གསོལ་བ་བཏབ་པ་ནི།
ཞེས་གསུངས་པ་རྣམས་ལས་ཤེས་སོ། །རྒྱལ་པོ་དེས་རྩ་བའི་རྒྱུད་བསྡུས་ཤིང་། འགྲེལ་པ་སྟོང་ཕྲག་དྲུག་ཅུ་པ་མཛད་ནས་ཤམ་བྷ་ལར་མི་རྣམས་ལ་བསྟན། དུས་ཀྱི་འཁོར་ལོའི་གཞལ་ཡས་ཁང་རིན་པོ་ཆེ་ལས་གྲུབ་པ་བཞེངས་ཏེ།
ལོ་གཅིག་ནས་མྱ་ངན་ལས་འདས། འོ་ན་ཊཱིཀ་ཆེན་དེ་ཉིད་སྣང་བར་སྟོན་པ་སྣ་ཚོགས་ཀྱི་ལོ་ཆུ་ཕོ་རྟ་ལ་སངས་རྒྱས་པར་གསུངས་པ་དང་མི་མཐུན་ནོ་སྙམ་ན། སྐྱོན་མེད་པ་ནི་ཊཱིཀ་ཆེན་དུ་སྟོན་པའི་འཁྲུངས་ལོ་གསུངས་ཟིན་ལ་མི་གསལ་ཡང་།དོན་དུ་མེ་རྟ་ཡིན་པར་རྗེས་འབྲངས་ཀྱི་མཁས་པ་ཕལ་མོ་ཆེ་བཞེད་ཅིང་།དགུང་ལོ་སོ་ལྔ་པ་ལ་སངས་རྒྱས་པ་མདོ་སྔགས་ཀྱི་གསུང་རབ་སྤྱི་འགྲེལ་ལས་

འབྱུང་བས་ལྕགས་འབྲུག་དང་འགྲིག་གི། ཆུ་རྟ་དང་སྦྱར་ན་ཊཱིཀ་ཆེན་རང་དུ་སྟོན་པ་སངས་རྒྱས་པའི་ཕྱི་ལོ་ནས། གྱ་གཅིག་པ་མྱ་ངན་ལས་འདས་པའི་བར་ལོ་གྲངས་བཞི་བཅུ་རྩ་དྲུག་ཡོད་པར་གསུངས་པ་དང་ཡང་འགལ་བས་བསམ་པར་བྱ་ད་གོས་ལ།
པད་དཀར་ཞལ་ལུང་པ་ལྕགས་སྤྲེལ་ལ་འཁྲུངས་ནས། གྱ་གཅིག་པར་ལྕགས་འབྲུག་ལ་རྩ་རྒྱུད་གསུངས་པར་འཆད་ཀྱང་ཊཱིཀ་ཆེན་དང་མི་མཐུན་ནོ། ། ཟླ་བཟང་གི་རྗེས་སུ་ལྷ་དབང་ལ་སོགས་པའི་ཆོས་རྒྱལ་དྲུག་གིས་ལོ་བརྒྱ་བརྒྱར་རྩ་རྒྱུད་བསྟན་ཅིང་།
རིགས་ལྡན་གྲགས་པ་ནི་རྩ་རྒྱུད་ལས། ལོ་འདི་ནས་ནི་དྲུག་བརྒྱའི་ལོས། ། དྲང་སྲོང་ནམས་ནི་སྨིན་དོན་དུ། ། འཇམ་དབྱངས་མི་བདག་གྲགས་པ་ནི།
།ཤམ་བྷ་ལ་ཞེས་བྱ་བར་འབྱུང་། །ཞེས་དང་། ལོ་འདི་ནས་ནི་དྲུགབརྒྱའི་ལོ་ཡིས་གསལ་བར་མི་བདག་གྲགས་པ་ཤམ་བྷ་ལ་ཞེས་བྱ་བར་འབྱུང་། ཞེས་འབྱུང་བ་ཉིད་ཀྱིས་རྩ་རྒྱུད་བསྟན་པ་ནས་ལོ་དྲུག་བརྒྱའི་དུས་སུ་བྱུང་།
འོ་ན་མཆོག་མི་འགྱུར་གྱི་མདོར་བསྡུས་སུ་འཇམ་དཔལ་དབྱངས་ཀྱང་ང་མྱ་ངན་ལས་འདས་ནས་ལོ་དྲུག་བརྒྱ་ན་ཤམ་བྷ་ལའི་ཡུལ་དུ་ཤཱཀྱའི་རིགས་ལ་ལྷ་མོ་རྣམ་པར་རྒྱལ་མའི་མངལ་ནས་ལྷའི་དབང་ལྡན་གྱི་སྲས་རིགས་ལྡན་གྲགས་པ་ཞེས་བྱ་བ་འབྱུང་བར་འགྱུར་རོ།
།ཞེས་འབྱུང་བས་རྩ་རྒྱུད་བསྟན་པའི་ལོ་དང་མྱ་ངན་ལས་འདས་པའི་ལོ་གཉིས་གཅིག་ཏུ་ཁས་བླང་ངམ་ཞེ་ན། མི་འཐད་པ་སྔར་བཤད་པས་ཤེས་ལ།
ང་མྱ་ངན་ལས་འདས་ནས་ཞེས་པའི་སྐད་དོད་རྒྱ་དཔེ་རྙིང་པ་འགའ་ཞིག་ལ་མི་འབྱུང་བས། དེ་ཡོད་པའི་རྒྱ་དཔེ་མ་དག་པ་ཡིན་ཞེས་དུས་འཁོར་བ་སྔ་མ་ཇོ་ནང་པཁ་ཅིག་གསུང་བ་ལྟར་འདོད་དོ། །རིགས་ལྡན་འདི་སྐུ་ཚེ་ལོ་བརྒྱར་

བཞུགས་པ་ཕལ་ཆེར་རྩ་རྒྱུད་བསྟན་ཅིང་། མཇུག་ཏུ་བསྡུས་པའི་རྒྱུད་མེ་ཏོག་འཕྲེང་འཛིན་གྱི་ཚིགས་བཅད་སུམ་ཅུ་པ་རྩ་བའི་རྒྱུད་ལས་བཏུས་པ་མཛད། དེའི་སྲས་རིགས་ལྡན་པདྨ་ད་ཀར་པོས་ལོ་བརྒྱའི་རིང་ལ་བསྡུས་རྒྱུད་བསྟན་ཅིང་།
འགྲེལ་ཆེན་དྲི་མེད་འོད་སྟོང་ཕྲག་བཅུ་གཉིས་པ་མཛད།དེའི་སྲས་རིགས་ལྡན་བཟང་པོ་ནས་ཤིན་ཏུ་བཟང་པོའི་བར་བདུན་གྱིས་ཀྱང་ལོ་བརྒྱ་བརྒྱར་བསྡུས་རྒྱུད་བསྟན། གྲགས་པ་མྱ་ངན་ལས་འདས་ནས་ལོ་བརྒྱད་བརྒྱ་སོང་བ་ན་རིགས་ལྡན་ཤིན་ཏུ་བཟང་པོ་འདས་ཤིང་།
རྒྱ་མཚོ་རྣམ་རྒྱལ་རྒྱལ་སར་བྱོན། དེའི་ཚེ་རྒྱ་གར་གྱི་ཡུལ་ཕྲན་མ་གྷ་ངྷའི་ཡུལ་དུ་ཀླ་ཀློའི་ཆོས་ཞུགས་པ་ཡིན་པ་ནི།
རྩ་རྒྱུད་ལས། དེ་ནས་ཀླུ་ཡི་ལོ་བརྒྱ་རྣམས་ཀྱིས་ངེས་པར་མ་གྷ་ངྷའི་ཡུལ་དུ་ཀླ་ཀློའི་ཆོས་དག་འཇུག་ཅེས་དང་།རིགས་ལྡན་རིགས་ཀྱི་ནང་ནས་ལག་པས་བསྒྱུར་བའི་དུས་ཀྱི་བུ་དང་ཚ་བོ་དག་ནི་འདས་གྱུར་པ།
དེའི་དུས་སུ་ངེས་པར་མ་གྷ་ངྷའི་ཡུལ་དུ་ཀླ་ཀློའི་ཆོས་དག་འཇུག་ཅེས་གསུངས་པ་རྣམས་ལས་ཤེས། ཀླ་ཀློའི་གནས་ཚད་ཀྱང་རྩ་རྒྱུད་ལས། དེ་ལྟར་དུམ་བུ་ཐམས་ཅད་དུ་ཡང་དུས་བཞིའི་དུས་སུ་ཀླ་ཀློའི་ཆོས་ནི་རབ་ཏུ་འཇུག་པ་སྟེ།
ལོ་ནི་བརྒྱ་དང་བརྒྱ་ཕྲག་གཅིག་ཏུ་ངེས་པར་གནས་ཏེ་དེ་ནས་ཀླ་ཀློའི་ཆོས་ནི་ཉམས་པའོ། །ཞེས་འབྱུང་བ་ལྟར་ལོ་གྲངས་སྟོང་བརྒྱད་བརྒྱ་ཡིན་ཞིང་། ཀླ་ཀློ་འཇོམས་པ་པོ་འཇམ་དབྱངས་གྲགས་པའི་སྤྲུལ་པ་རིགས་ལྡན་དྲག་པོ་ཡིན་པ་ནི།
རྒྱུད་ཕྱི་མ་ལས། དེ་ལ་བཅོ་བརྒྱད་ལོ་ཡི་བརྒྱ་ཕྲག་བསྒྱུར་ཏེ་བརྒྱ་ཡི་འཕགས་པའི་ཡུལ་གྱི་མ་གྷ་ངྷ་ལ་སོགས་པར། ཀླ་ཀློ་རྣམས་ཀྱི་གྲགས་པ་གང་དང་གང་ཞིག་མུན་ཅན་དུ་གྱུར་པ་དེ་རྣམས་བདག་གི་དྲུང་ཕྱུང་སྟེ།
ཞེས་གསུངས་པས་ཤེས། ཀླ་ཀློའི་

གནས་ཚད་ལོ་གྲངས་སྟོང་བརྒྱད་བརྒྱ་ཞེས་པ་ཡང་རགས་རྩིས་ཡིན་གྱི་ཞིབ་ཏུ་རྩིས་ན་སྟོང་བརྒྱད་བརྒྱ་ལ་རིགས་ལྡན་དྲག་པོའི་སྐུ་ཚེའི་སྨད་ལོ་ལྔ་བཅུས་དམན་པ་ཡིན་ཏེ། རྒྱུད་ལས། ཀླ་ཀློའི་ཚོགས་ནི་འཁོར་གྱི་སྐྱེ་བོ་དང་བཅས་རབ་ཏུ་བཅད་ནས་མི་ཡི་ལོ་ནི་བརྒྱ་ཕྱེད་ན།
རིགས་ལྡན་གྲུབ་པར་འགྱུར་ཏེ། ལྷ་ཡིས་བཀོད་པའི་ཕོ་བྲང་མཐོ་བ་ཀོ་ལ་ཤ་ཡི་རྒྱབ་ཏུའོ་ཞེས་འབྱུང་བས་སོ། །རགས་རྩིས་ཀྱི་ཀླ་ཀློའི་གནས་ཚད་ལོ་སྟོང་བརྒྱད་བརྒྱ་པོ་དེ་ནི་རྒྱ་མཚོ་རྣམ་རྒྱལ་ནས་དྲག་པོའི་བར་རིགས་ལྡན་བཅུ་དྲུག་གི་སྐུ་ཚེའི་ཚད་ཀྱི་ལོ་གྲངས་སུ་འགྱུར་ལ།
རྒྱལ་པོ་བཅུ་དྲུག་པོ་དེའི་སྐུ་ཚེ་ལོ་བརྒྱ་བརྒྱར་བྱས་པའི་ལྷག་མ་གཉིས་བརྒྱ་པོ་དེ་ནི་རྒྱ་མཚོ་རྣམ་རྒྱལ་དང་རྒྱལ་ཀ་གཉིས་ཀྱི་ལོ་ལ་བསྣན་པར་བྱ་བ་ཡིན་ནོ།
།ཆ་མཉམ་དུ་བསྣན་ནམ་སྙམ་ན་མ་ཡིན་ཏེ། ལྷག་མ་ཉིས་བརྒྱ་ཞེས་པ་ནི་རགས་པ་ཙམ་ཡིན་པས།དེ་ལ་གསུམ་བསྲེས་པའི་སྟེང་ནས་བརྒྱད་ཅུ་རྩ་གཉིས་རྒྱ་མཚོ་རྣམ་རྒྱལ་གྱི་བརྒྱའི་སྟེང་དུ་བསྣན་ཞིང་།
བརྒྱ་དང་ཉི་ཤུ་རྩ་གཅིག་ནི་རྒྱལ་ཀའི་ལོ་བརྒྱ་ལ་བསྣན་པར་བྱ་བ་ཡིན་ནོ། །རྒྱལ་པོ་གཉིས་ཀྱི་སྐུ་ཚེའི་ཚད་ཀྱི་ལོ་གྲངས་བསྡོམས་པས་བཞི་བརྒྱ་དང་གསུམ་བྱུང་།
དེ་ལ་ནི་མེ་མཁའ་རྒྱ་མཚོའི་ལོ་ཟེར་ཞིང་། འདི་ཉིད་ལ་རྩིས་གཞི་བྱས་ནས་རབ་བྱུང་ལ་སོགས་འདས་བློ་བསྲེ་བར་གསུངས་ཏེ།
རབ་བྱུང་གི་ལོ་ནི་མེ་མོ་ཡོས་སོ། །ཇི་སྐད་བཤད་པ་ཉིད་ལ་བརྟེན་ནས་རིགས་ལྡན་བཅུ་དྲུག་གི་དང་པོ་གཉིས་ཀྱིས་ཆོས་བསྟན་པའི་ལོ་གྲངས་མི་འདྲ་བའི་ཁྱད་པར་ཤེས་པར་འགྱུར་ཞིང་། ཀླ་ཀློ་ཞུགས་ནས་ལོ་ཇི་ཙམ་ཞིག་སོང་བའི་གྲངས་ཀྱང་རྐྱོང་པར་འགྱུར་བ་ནི།འགྲེལ་ཆེན་ལས།
འདིར་བྱེད་པ་ལ་ངེས་པ་ནི་དེ་བཞིན་གཤེགས་པའི་དུས་

ནས་ལོ་དྲུག་བརྒྱ་ན་འཇམ་དཔལ་གྱི་དུས་སོ། །དེ་ནས་ལོ་བརྒྱད་བརྒྱ་ན་ཀླ་ཀློའི་དུས་སོ། །ཀླ་ཀློའི་དུས་དེ་ལས་བརྒྱད་ཅུ་རྩ་གཉིས་ལྷག་པའི་བརྒྱས་དམན་པ་ནི་རྒྱལ་ཀ་གང་གི་ཉུང་ངུའི་བྱེད་པ་རྣམ་པར་སྦྱོང་བ་རིགས་ལྡན་རྒྱལ་ཀའི་དུས་སོ།
།དུས་དེ་ཉིད་ནི་གྱེད་པ་ལ་ངེས་པར་འགྱུར་ཏེ་ཀླ་ཀློའི་དུས་སོ། །རབ་བྱུང་ལས་སོགས་མདས་པ་ཞེས་པ་ནི་ལོ་དྲུག་ཅུ་པོ་གང་གི་དང་པོ་རབ་བྱུང་ཡིན་པ་དེ་ནི་རབ་བྱུང་ལ་སོགས་པ་སྟེ།
དེ་དག་ལས་སོ་སོར་ད་ལྟ་བའི་ལོའི་སྔ་མའི་ལོ་ནི་རབ་བྱུང་ལས་སོགས་འདས་པའོ། །དེ་གསུམ་ལྷག་པའི་བཞི་བརྒྱ་ལ་བསྲེས་པ་ནི་ཀླ་ཀློའི་ལོར་རབ་ཏུ་འགྲུབ་པར་འགྱུར་རོ། །ཞེས་གསལ་བར་འབྱུང་བས་ཤེས་སོ།
།ཡང་འགྲེལ་ཆེན་ལས། ཀླ་ཀློའི་དབང་པོའི་ལོ་ནི་ལག་པ་གདེངས་ཅན་ཟླ་བས་དམན་པ་བརྒྱད་ཅུ་རྩ་གཉིས་ལྷག་པའི་བརྒྱ་ཡིས་དམན་པ་ནི་ལག་པ་གདེངས་ཅན་ཟླ་བས་དམན་པ་སྟེ། ཤམ་བྷ་ལའི་ཡུལ་དུ་རིགས་ལྡན་རྒྱལ་ཀའི་དུས་ཀྱི་ལོའོ།
།ཞེས་མེ་མཁའ་རྒྱ་མཚོའི་ལོའི་སྟེང་ནས་ལག་པ་གདེངས་ཅན་ཟླ་བས་དམན་པའི་ལྷག་མ་ཉིས་བརྒྱ་ཉེར་གཅིག་རྒྱལ་ཀའི་ལོ་གྲངས་ཡིན་པར་དངོས་སུ་གསུང་པས།
ལག་པ་གདེངས་ཅན་ཟླ་བ་སྟེ། བརྒྱ་བརྒྱད་ཅུ་རྩ་གཉིས་རྒྱ་མཚོ་རྣམ་རྒྱལ་གྱི་ལོ་གྲངས་སུ་དོན་གྱིས་འགྲུབ་པ་སྟེ་སྔ་མ་གསལ་དུ་བཏང་བའོ། །བསྐལ་པ་ལ་དུས་བཞི་ཆེན་པོ་འབྱུང་བ་བཞིན་དུ་བསྟན་པ་ལ་དུས་བཞི་ཡོད་ལ།
དེ་ཡང་སྔ་ཕྱི་གཉིས་ཏེ། སྔ་མ་ནི་སྟོན་པས་རྩ་རྒྱུད་བསྟན་པ་ནས་རིགས་ལྡན་ཤིན་བཟང་གི་བར་ལོ་སྟོང་ལྔ་བརྒྱ་མེ་མཁའ་རྒྱ་མཚོའི་ལོ་བཞི་བརྒྱ་དང་གསུམ། སྟོན་པ་སངས་རྒྱས་ནས་རྩ་རྒྱུད་གསུངས་པའི་བར་གྱི་ལོ་གཅིག་རིགས་ལྡན་ཉི་མ་ནས་དྲག་པོའི་སྐུ་ཚེའི་ཕྱེད་ཡན་ཆད་

ལ་སྟོང་ལྔ་བཅུ་སྟེ། བསྡོམས་པས་ལོ་སུམ་སྟོང་ཉིས་བརྒྱ་ལྔ་བཅུ་རྩ་ལྔ་བྱུང་། དེ་ལ་བཞི་ཆར་བགོས་པའི་ལོ་བརྒྱད་བརྒྱ་དང་ཕྱེད་དང་བཅུ་བཞི།བཞི་ཆ་རེ་དང་བཅས་པ་རྫོགས་ལྡན་གྱི་ལོ་དང་། དེ་ནས་དེ་ཙམ་རེ་རིམ་པ་བཞིན་གསུམ་ལྡན།
གཉིས་ལྡན། རྩོད་ལྡན་གྱི་ལོར་འཇོག དུས་བཞི་ཕྱི་མ་ནི་དྲག་པོ་འཁོར་ལོ་ཅན་གྱི་ཀླ་ཀློ་བཅོམ་སྟེ། གླིང་བཅུ་གཉིས་སུ་སངས་རྒྱས་ཀྱི་ཆོས་འཇོག་པར་མཛད་པ་ནས་ཡིན་ཞིང་།
དེ་ལ་ལོ་གྲངས་སྟོང་བརྒྱད་བརྒྱ་ཡོད་པའི་བཞི་བརྒྱ་དང་ལྔ་བཅུ་རྩ་བཞི་ཕྱི་མ་འཁོར་ལོ་ཅན་གྱི་བསྟན་པའི་རྫོགས་ལྡན་གྱི་ལོ་དང་། དེ་ནས་དེ་ཙམ་རེ་རིམ་པ་བཞིན་གསུམ་ལྡན། གཉིས་ལྡན། རྩོད་ལྡན་གྱི་ལོར་འཇོག
སྤྱིར་ན་དུས་བཞི་སྔ་ཕྱི་བསྡོམས་པས་ལོ་ལྔ་སྟོང་ལྔ་བཅུ་རྩ་ལྔ་བྱུང་བ་ལ། སྟོན་པ་སངས་དས་ནས་དགུང་ལོ་གྱ་གཅིག་པ་མྱ་ངན་ལས་འདས་པའི་བར་གྱི་ལོ་བཞི་བཅུ་རྩ་དྲུག་འཕྲི་བ་ན།
སངས་རྒྱས་མྱ་ངན་ལས་འདས་ནས་ལོ་ལྔ་སྟོང་དང་དགུར་བསྟན་པ་གནས་པར་གྲུབ་པས། མདོ་སྡེའི་ཕྱོགས་ནས་ལྔ་སྟོང་གནས་པར་གསུངས་པ་དང་། ལོ་དགུའི་ཁྱད་པར་ལས་མ་བྱུང་ཞིང་། དེ་ཙམ་ནི་རགས་རྩིས་ཞིབ་རྩིས་ཀྱི་ཁོག་ཏུ་འདུས་འོང་བས་དུས་འཁོར་ལུགས་དང་།
མདོ་སྡེའི་ཕྱོགས་གཉིས་བསྟན་པའི་གནས་ཚད་ཀྱི་ལོ་གྲངས་ལ་མི་མཐུན་པ་མེད་དེ། འོ་ན་སྔར་བསྟན་པ་ཇི་ཙམ་འདས་ཤིང་། སླད་དུ་ཇི་ཙམ་ལུས་པ་ཡིན་ཞེ་ན།
དེ་ཡང་སྟོན་པ་སངས་རྒྱས་ནས་དུས་འཁོར་ཊཱིཀ་ཆེན་བརྩམས་པའི་ཀུན་དགའི་ལོ་ཤིང་སྟག་ཡན་ལ་ལོ་ཉིས་སྟོང་སུམ་བརྒྱ་བཅུ་གསུམ་སོང་ཞིང་། རིགས་ལྡན་ས་སྐྱོང་གིས་ཆོས་བསྟན་ནས་ལོ་བརྒྱད་འདས།
དེ་ནས་དེང་སང་གི་རྣམ་འཕྱང་ཞེས་པ་ས་ཕོ་ཁྱི་འདི་ཡན་

ལ་ལོ་བརྒྱ་དང་ལྔ་འགྲོ། རིགས་ལྡན་ས་སྐྱོང་འདས་ཤིང་། དཔལ་སྐྱོང་གིས་ཆོས་བསྟན་ནས་ལོ་བཅུ་གསུམ་པའི་སྟེང་དུ་སླེབས། དྲག་པོས་ཀླ་ཀློ་འཇོམས་པའི་བར་ལ་ལོ་བརྒྱད་བརྒྱ་ད་ང་སུམ་ཅུ་རྩུ་བདུན་ཡོད་ཅིང་།སྤྱིར་བསྟན་པ་ལོ་ཉིས་སྟོང་དྲུག་བརྒྱ་སུམ་ཅུ་རྩ་བདུན་སླད་དུ་ཡོད་དོ།
།ཤམ་བྷ་ལའི་རྒྱལ་རབས་བརྗོད་པའི་ཞར་ལ་དུས་འཁོར་ལུགས་ཀྱི་བསྟན་པའི་རྒྱལ་རབས་ཀྱང་ཤིན་ཏུ་གསལ་བ་ཞིག་ཐལ་ལོ།
།བོད་ཀྱི་རྒྱལ་རབས་བཤད་པ་ནི། དེ་ཡང་བོད་ཀྱི་མི་རྣམས་ཐོག་མར་ཆགས་ཚུལ་ལ་སྤྲེའུ་དང་བྲག་སྲིན་མོ་གཉིས་འདུས་པ་ལས་ཆགས་པའི་གཏམ་མཆིས་ཤིང་། ཡང་རྩོད་ལྡན་གྱི་ཐོག་མ་རྒྱལ་པོ་སྐྱབས་སེང་གི་བུ་ལྔས་རུ་ཏྲ་དཔུང་ཚོགས་བཅོམ་པའི་ཚེ།
རུ་ཤི་ཞེས་བྱ་བའི་རྒྱལ་པོ་དཔུང་ཚོགས་དང་བཅས་པ་བུད་མེད་ཀྱི་ཆས་སུ་བྱས་ཏེ་བྲོས་ནས་རི་ཁ་བ་ཅན་གྱི་ནང་དུ་བཞུགས་པའི་རིགས་ལས་ཆད་པ་སོགས་དུ་མ་ཞིག་སྣང་བ་དང་།
ལུང་རྣམ་འབྱེད་དང་དུས་ཀྱི་འཁོར་ལོ་སོགས་སུའང་བོད་ཅེས་མང་དུ་འབྱུང་བས་ངོ་བོ་བདག་ཅག་གི་སྟོན་པ་བྱོན་པའི་དུས་ལས་ཡུལ་དང་མི་གཉིས་ཀ་ཆེས་སྔ་བར་ཆགས་རྒྱ་གར་དང་དུས་མཉམ་དུ་ཆགས་པར་བྱས་ནའང་འགལ་བམེདཔ་ཞིག་ཏུ་སྣང་།
རྒྱལ་རྒྱུད་ནི་བུ་སྟོན་ཆོས་འབྱུང་དུ་གསལ་རྒྱལ་གྱི་སྲས་ལྔ་ཚིགས་སམ། གཟུགས་ཅན་སྙིང་པོའི་བུ་སྟོབས་ཆུང་གི་སྲས་ལྔ་ཚིགས་སམ། པད་ས་ལའི་རྒྱལ་པོ་འཆར་བྱེད་ཀྱི་བུ་སྐྱེས་བུ་ཆེན་པོའི་མཚན་དང་ལྡན་པ་ཞིག་བྱུང་བ་དེ་ཡིན་ནམ་ཞེས་བཤད་དེ།
གསུམ་ཀ་རྗེ་

གཉའ་ཁྲི་བཙན་པོ་ཡིན་པར་མཐུན། དེ་ཡང་ཤཱཀྱའི་རིགས་སུ་གསུངས་པས་སྔ་མ་གཉིས་མིན་པར་ངེས་ལ། ཕྱི་མ་ཤཱཀྱའི་གདུང་རབས་ཡིན་ན་ཕྱོགས་འགྲིག་གོ །དེ་ལ་རྗེ་གཉའ་ཁི་བཙན་པོ་ཉིད་ཀྱིས་ཡུལ་ཡར་ཀླུངས་སོག་ཁར་བྱོན་ཏེ།
ཕོ་བྲང་འུམ་བུ་བླ་མཁར་བརྩིགས་པ་བོད་ཀྱི་ཕོ་བྲང་སྔ་ཤོས་སུ་འདུག དེ་ནས་རིམ་པ་བཞི་མུ་ཁྲི་བཙན་པོ། དིང་ཁྲི་བཙན་པོ། སོ་ཁྲི་བཙན་པོ། མོ་ཁྲི་བཙན་པོ། གདགས་ཁྲི་བཙན་པོ།སྲིབས་ཁྲི་བཙན་པོ་སྟེ་བདུན་ལ་གནམ་གྱི་ཁྲི་བདུན་ཟེར།
རྒྱལ་པོ་ཕྱི་མ་དེའི་སྲས་གྲི་གུམ་བཙན་པོ། དེའི་སྲས་པུ་དེ་གུང་རྒྱལ་དང་གཉིས་ལ་སྟོད་ཀྱི་སྟེང་གཉིས་ཟེར། དེ་ཡང་རྒྱལ་པོ་གྲི་གུམ་ཐུགས་འཁྲུལ་ཏེ་རྐྱེན་མེད་པར་བློན་པོ་ལོ་ངམ་དང་འཐབས་པས་བློན་པོས་བཀྲོངས་ཏེ།
སྲས་ཤ་ཁྲི།ཉ་ཁྲི། བྱ་ཁྲི་གསུམ་ཀོང་ལོང་སྤོ་བོའི་ཡུལ་སོགས་སུ་ཕུད། རྒྱལ་སྲིད་ལོ་ངམ་གྱིས་བཟུང་སྟེ། རྒྱལ་པོའི་བཙུན་མོ་ལ་རྟ་རྫི་དང་།
ལྷ་གཅིག་ལ་ཆུང་མ་བཅོལ། དེའི་ཚེ་རྒྱལ་པོའི་བཙུན་མོ་ལ་ཡར་ལྷ་ཤམ་པོའི་བུ་གཅིག་བྱུང་བ། མིང་རུ་ལས་སྐྱེས་ཞེས་གྲགས། དེ་ནར་སོན་ནས་ལོ་ངམ་བསད་དེ། ཕུ་བོ་གསུམ་འབོད་དུ་ཕྱིན་པས་སྤོ་བོའི་ཡུལ་ནས་སྲས་བྱ་ཁྲི་གཅིག་པུ་གདན་དྲངས་ཏེ།
རྒྱལ་སར་བཏོན་པས་པུ་དེ་གུང་རྒྱལ་དུ་གྲགས། སྐུམཁར་འཕྱིང་ང་སྟག་རྩེ་བརྩིགས་ཤིང་། བློན་པོ་ནི་ནུའོ་རུ་ལས་སྐྱེས་ཀྱིས་བྱས་སོ།
།རྒྱལ་བློན་འདི་དག་གི་དུས་སུ་འཇིག་རྟེན་པ་རྣམས་ཞིང་ལ་སོ་ནམ་བྱེད་པའི་སྲོལ་དར་ཞིང་། བསོད་ནམས་ཀྱི་མཐུ་ལས་དངུལ་ཟངས་ལྕགས་གསུམ་ཡང་ཐོན་ཟེར། ཆབ་སྲིད་ནི་བོན་གྱིས་བསྐྱངས་པར་གྲགས་ཏེ།
འདིའི་དུས་སུ་མཐའ་ཁོབ་ཏ་ཟིག་གི་ཡུལ་དུ་སྐྱེས་པའི་སྟོན་པ་གཤེན་

རབས་ཀྱིས་ཞང་ཞུང་གི་ཡུལ་ནས་བོན་བསྒྱུར་ཏེ་དར་བ་བྱས་པ་ཡིན་འདུགབོན་རང་གི་ཡིག་ཚངས་ཁག་ཅིག་ལས་ནི་གཉའ་ཁྲི་བཙན་པོའི་དུས་སུ་བྱུང་བར་ཡང་བཤད་། དེ་ནས་རིམ་པ་བཞིན་ཨ་ཤོ་ལེགས། ཨི་ཤོ་ལེགས།དེ་ཤོ་ལེགས།
གུ་རུ་ལེགས། འབྲོམ་རྗེ་ལེགས། ཐོ་ཤོ་ལེགས་དང་དྲུག་ལ་བར་གྱི་ལེགས་དྲུག་ཟེར། དེ་ནས་རིམ་བཞིན་རྒྱལ་བཟའ་རྣམ་ཟིན་ལྡེ། ལྡེ་འཕྲུལ་ནམ་གཞུང་བཙན། སེ་རྣོལ་རྣམ་ལྡེ། སེ་རྣོལ་པོ་ལྡེ།ལྡེ་རྣོལ་ནམ།
ལྡེ་རྣོལ་པོ། ལྡེ་རྒྱལ་པོ། ལྡེ་སྤྲིན་བཙན་དང་བརྒྱད་ལ་སའི་ལྡེ་བརྒྱད་ཟེར། དེ་ནས་རིམ་པ་བཞིན་ཁྲི་བཙན་ནམ། ཁྲི་དགྲ་དཔུང་བཙན། ཁྲི་ཐོག་རྗེ་ཐོག་བཙན་དང་གསུམ་ལ་འོག་གི་བཙན་གསུམ་ཟེར་ལ།
བཙན་ཕྱི་མའི་སྲས་ལྷ་ཐོ་ཐོ་རི་གཉན་བཙན་ཏེ་ཀུན་ཏུ་བཟང་པོའི་སྤྲུལ་པར་བྱེད་། འདི་པ་ཕོ་བྲང་འུམ་བུ་བླ་མཁར་གྱི་རྩེར་བཞུགས་པ་ན།ནམ་མཁའ་ནས་མདོ་ཟ་མ་ཏོག་བཀོད་པ་སྤང་སྐོང་ཕྱག་རྒྱ་པ།
གསེར་གྱི་མཆོད་རྟེན་རྣམས་བབས་བྱུང་བ་ལ། མིང་གཉན་པོ་གསང་བར་བཏགས་ནས་མཆོད་པ་བྱས་པས་ལོ་བརྒྱ་ཉི་ཤུ་ཐུབ་ཅིང་།མནལ?རྣལ་ལམ་དུ་ཁྱོད་ནས་གདུང་རབས་ལྔ་ན་འདིའི་དོན་ཤེས་པ་འབྱུང་།
ཞེས་པའི་ལུང་བསྟན་ཡང་བྱུང་ཞེས་གྲགས། ནེལ་པ་ནི་བོན་པོ་ནམ་མཁའ་ལ་དགའ་བས་དེ་ནས་བབས་ཟེར་བ་ཡིན་གྱི། དོན་ལ་པཎྜི་ཏ་བློ་སེམས་མཚོ་དང་ལོ་ཙཱ་བ་ལི་ཐི་སེས་ཆོས་དེ་རྣམས་ཁྱེར་འོངས་པ། རྒྱལ་པོས་ཡི་གེའི་ཚིག་དོན་མ་གོ་བས་ཆོས་རྣམས་བཞག་ནས་ལོ་པཎ་ཕྱིར་ལོག་ཟེར་ཏེ།
བློ་སེམས་མཚོ་དང་ཞི་བ་མཚོ་དོན་གཅིག་ཅིང་། མཁན་པོས་བོད་ཀྱི་རྒྱལ་རབས་དགུའི་རིང་བལ་པོར་སྒུག་འདུག་པས་དག་པ་འདྲ་ཞེས་དེབ་སྔོན་པར་འཆད།
དེའི་སྲས་ཁྲི་

གཉན་བཟུང་བཙན། དེའི་སྲས་འབྲོང་གཉན་ལྡེ་རུ་སྟེ། འདི་ལ་བཙུན་མོ་ཀླུ་མོ་ཞིག་ཡོད་པ་ཁམ་ཟས་ལོགས་སུ་ཟ་ཞིང་ལུས་མདངས་དང་ལྡན་པ་རྒྱལ་པོས་གཟིགས་པ་ན། ཟས་བཟང་པོ་ཞིག་ཡོད་པར་འདུག་དགོངས་ནས། བཙུན་མོའི་ལྐོག་ཏུ་ལྡེ་ཚབ་ཀྱིས་སྒོ་ཕྱེ་བས་སྦལ་པ་མར་ཁུས་བཙོས་པ་མང་པོ་གཟིགས་པས་ཐུགས་དྭོགས་བཟོས་ཏེ་སྙུང་དུ་སྐུ་མཛེ་བྱུང་།
སྲས་དམུས་ལོང་ཞིག་ཡོད་པ་ལ་ཡབ་མེས་ཀྱི་གཉན་པོ་གསང་བ་ལ་མཆོད་པ་ཕུལ།ལྷ་རྗེ་བོས་ལ་མིག་ཕྱེ་ནས་རྒྱལ་སྲིད་བཟུང་ཞེས་ཞལ་ཆེམས་གསུངས་ནས་ཡབ་ཡུམ་བ།ཉིས་ཀ་གསོན་པོར་བང་སོར་ཞུགས།
སྲས་ཀྱིས་ཡབ་ཀྱི་གསུང་བ་བཞིན་བྱས་པས་སྤྱན་བྱེ་སྟེ། སྟག་རི་ལ་གཉན་འགྲོ་བ་གཟིགས་པས།
རྒྱལ་པོ་སྟག་རི་གཉན་གཟིགས་ཞེས་གྲགས། དེའི་སྲས་གནམ་རི་སྲོང་བཙན་ཏེ།འདིའི་དུས་སུ་བྱང་ནས་ཚ་རྙེད་ཅིང་། རྒྱ་ནས་རྩིས་དང་སྨན་སོགས་བྱུང་།འདིའི་སྲས་སྲོང་བཙན་སྒམ་པོ་སྟེ།
འདི་ནི་སངས་རྒྱས་མྱ་ངན་ལས་འདས་ནས་ལོ་སྟོང་བཞི་བརྒྱ་ཞེ་དགུ་འདས་པའི་མེ་མོ་གླང་གི་ལོ་ལ་ཡར་སྣོན་སྦྲ་སྟོད་ཚལ་དུ་ཕོ་བྲང་བྱམས་པ་མི་འགྱུར་གླིང་ཞེས་བྱ་བར་སྐུ་འཁྲུངས།བླ་མ་འཕགས་པའི་ཤེས་བྱ་རབ་གསལ་དུ།
སངས་རྒྱས་མྱ་ངན་ལས་འདས་ནས་ལོ་ཉིས་སྟོང་ན་རྗེ་གཉའ་ཁྲི་བཙན་པོ་དང་། དེ་ནས་ལྔ་བརྒྱ་ན་ལྷ་ཐོ་ཐོ་རི་གཉན་བཙན་འཁྲུངས་པར་གསུངས་པ་ནི་འདས་ལོ་ཤིན་ཏུ་མང་བའི་ཕྱོགས་ཡིན་པས་འདི་དང་སྒྲིག་མི་དགོས་སོ།
།དགུང་ལོ་བཅུ་གསུམ་པ་ལ་ཡབ་འདས་ནས་རྒྱལ་སར་བྱོན། བཞུགས་གནས་ཕོ་བྲང་ནི་དམར་པོ་རིར་མཛད། རྒྱལ་པོ་འདི་ལ་སྤྱིར་བློན་པོ་བསམ་གྱིས་མི་ཁྱབ་ཀྱང་། མཆོག་ཏུ་གྱུར་པ་འཕྲུལ་གྱི་སྣ་ཆེན་རིན་ཡར་ཀླུངས་པབཟང་།
ཐོན་མི་སམ་

བྷོ་ཊ།སྟོད་ལུང་རམ་པ་བམགར་སྟོང་བཙན།འབྲི་གུང་པའབྲི་སེ་རུ་གོང་སྟོན།ཉང་སེར་བཉང་ཁྲི་བཟང་རྣམས་ཡིན། ཐོན་མི་རྒྱ་གར་དུ་བརྫངས་པ་བྲམ་ཟེ་ལི་བྱིན་དང་པཎྜི་ཏ་ལྷ་རིགས་པའི་སེང་གེ་ལས་ཡི་གེ་དང་སྒྲའི་བསྟན་བཅོས་བཅས་བསླབས།
བོད་དུ་བྱོན་ཏེ་རྒྱ་ཡིག་ལྔ་བཅུ་བོད་ཡིག་སུམ་ཅུར་གཏན་ལ་ཕབ། རྒྱལ་པོ་ལ་ཡི་གེ་ཕུལ་ཞིང་བློན་པོ་རྣམས་ལའང་བསླབས། མདོ་སྡེ་དཀོན་མཆོག་སྤྲིན་བསྒྱུར་བ་དང་།ཐོན་མིས་མདོ་རྫིའི་སྒྲ་མདོ་ལ་སོགས་པ་རྩོམ་པ་མང་དུ་མཛད་པས།
བོད་ལ་བཀའ་དྲིན་ཤིན་ཏུ་ཆེ། ཉིད་ཀྱི་ཞལ་ནས་ཀྱང་། ཡུལ་མཐའ་ཁོབ་བོད་ཀྱི་རྒྱལ་ཁམས་འདིར། །མི་མཁས་པ་སླེབས་པའི་སྔ་མ་ཡིན། །ང་མུན་པ་སེལ་བའི་སྒྲོན་མེ་ཡིན།
།རྗེ་རྒྱལ་པོ་ཉི་ཟླའི་ཚུལ་དུ་བཞུགས། །གྲོགས་བློན་པོའི་ཁྲོད་ན་ང་ཙམ་མེད་། །བོད་ཁ་བ་ཅན་པའི་མི་རྣམས་ལ། །ང་ཐོན་མི་དྲིན་དུ་མི་ཆེ་འམ། །གསུངས་ཏེ་ཐུགས་མད་དོ།
།རྒྱལ་པོས་དགུང་ལོ་བཅུ་དྲུག་བཞེས་པ་ན་ན་བློན་པོ་རྣམས་མངགས་ཏེ། བལ་པོའི་རྒྱལ་པོ་འོད་ཟེར་གོ་ཆའི་སྲས་མོ་ཁྲི་བཙུན་བཙུན་མོ་བཀུག་པའི་སྐལ་རྫོངས་སུ།ཇོ་བོ་མི་བསྐྱོད་རྡོ་རྗེ། བྱམས་པ་ཆོས་འཁོར།
ཙན་དན་སྒྲོལ་མ། བཻ་ཌཱུརྱའི་ལྷུང་བཟེད་རྣམས་བྱུང་སྟེ། བོད་དུ་སངས་རྒྱས་ཀྱི་བསྟན་པ་འབྱུང་བའི་རྟེན་འབྲེལ་གྱི་མགོ་ཚུགས་པར་སྣང་། ད་གུང་ལོ་བཅོ་བརྒྱད་བཞེས་པ་ན། མགར་ལ་སོགས་པའི་བློན་པོ་རྟ་པ་བརྒྱ་ཐམ་པ་མངགས་ཏེ།
རྒྱ་ནག་གི་རྒྱལ་པོ་སེང་གེ་བཙན་པོའི་སྲས་མོ་ལྷ་གཅིག་འུན་ཤིང་ཀོང་ཇོ་སློང་དུ་བཏང་བ་ཕོ་བྲང་ཟིམ་ཤིང་དུ་སླེབས་པའི་ཚེ། རྒྱལ་པོས་བསྐུར་བའི་སྐྱེས་རྣམས་ཕུལ་ཏེ།
ལྷ་གཅིག་གནང་དགོས་པའི་རྒྱུ་མཚན་ཞུས་པ་ན། རྒྱ་ནག

རྒྱལ་པོ་བློན་འབངས་དང་བཅས་པ་ཤིན་ཏུ་མ་དགྱེས་ནའང་། ཅུང་ཟད་རྫུས་ནས། ཁྱེད་བོད་ཀྱི་རྒྱལ་པོ་ལ་དགེ་བ་བཅུའི་ཁྲིམས་འཆའ་བ་དང་།གཙུག་ལག་ཁང་རྩིག་པ་དང་། འདོད་ཡོན་ལྔ་ལ་ལོངས་སྤྱོད་ནུས་པ་ཡོད་དམ།
ཡོད་ན་བུ་མོ་སྟེར་བས་དྲིས་ཤོག་ཟེར། དེ་ལ་མགར་གྱིས་འཕྲིན་རེ་སྐྱེས་བར་རྒྱ་བོད་བར་དུ་ཕྱིན་ན་ལྷ་གཅིག་ལོན་པའི་དུས་མི་འོང་། དེའི་ལས་སུ་ཤོག་དྲིལ་གསུམ་པོ་འདི་རྒྱལ་པོ་བསྐུར་བ་ཡིན་ཞེས་རིམ་གྱིས་ཕུལ་བའི་ནང་ན།
ལན་ཚིག་གསུམ་པོ་ལྷག་དང་བཅས་པ་འགྲུབ། དེ་ལྟར་བྱས་ཀྱང་བུ་མོ་མི་སྟེར་ན་ངས་སྤྲུལ་པའི་དམག་ཁྲི་ཕྲག་ལྔ་བཏང་སྟེ། ཁྱོད་གསོད་ལྷ་གཅིག་ཕྲོགས་ཡུལ་ཁམས་ཐམས་ཅད་བཅོམ་ལ་བཞག་གི་གསུངས་པ་སོགས་གཟིགས་པས།
རྒྱལ་པོ་ཤིན་ཏུ་སྐྲག་ནའང་མི་སྐྲག་པ་ལྟར་བཅོས་ནས། ཁྱེད་བོད་ཀྱི་རྒྱལ་པོ་དེ་ཁ་ཚོ་ཤིན་ཏུ་ཆེ་བ་ཞིག་འདུག་ཟེར།རྒྱུན་འདི་ལས་བློན་པོ་མགར་གྱིས་རིག་པ་རྣོ་བའི་རྩལ་བདུན་བརྒྱད་ཙམ་བསྟན་པ་ཐུགས་སུ་མ་ཤོང་ནས་སྲས་མོ་ལྷ་གཅིག
སྐལ་རྫོང་དུ་ཇོ་བོ་ཤཱཀྱ་མུ་ནེ་དང་བཅས་པ་ཐུགས་འཕྲེང་བཞིན་དུ་བྱིན། ཡབ་རྒྱལ་པོས་སྐྱེལ་མ་མཛད་པའི་སར་འབྲི་སེ་རུ་གོང་སྟོན་མགར་ལ་ཕྲག་དོག་སྟེ།
བློན་པོ་རིག་པ་ཅན་ཞིག་རྒྱ་ནག་ཏུ་བསྡད་ན་རྒྱ་བོད་ཀྱི་འབྲེལ་མི་ཆད་ཟེར། མགར་ལ་མིག་ཅེར་གྱིས་བལྟས་པ་ན། རྒྱལ་པོས་ནན་ཚུགས་སུ་མགར་ལ་སྡོད་དགོས་པའི་ཞལ་ཏ་མཛད།
མགར་གྱིས་གྲོགས་པོའི་ཕྲག་དོག་ཏུ་གོ་ཡང་རྒྱལ་པོ་ཟོན་སློང་བའི་ཆེད་དུཤིན་ཏུ་འདོད་པ་ལྟར་བཅོས་ནས། དེ་བཞིན་དུ་བྱེད་ཞུས། ཐོན་མི་དང་ཉང་གཉིས་ལྐོག་ཏུ་ཁྲིད་དེ་ང་རྒྱ་ནག་ཏུ་ཟླ་བ་ལྔ་ལས་མི་སྡོད།
དེ་བར་རྒྱ་ལ་ངན་སྐྱེལ་ཅི་ཐུབ་བྱེད་ཟེར། དེ་ག་བཞིན་དུ་

མགར་གྱིས་གཡོ་སྒྱུའི་འཕྲུལ་དཔག་ཏུ་མེད་པ་བཀྱེད་ནས་རྒྱ་ནག་པོའི་རྒྱལ་ཁམས་ཆམ་ལ་ཕབ་ཅིང། བྲོས་ཐར་བ་ལྡན་མའི་ཡུལ་དུ་རྗེས་ཟིན་ཏེ།ལྷ་གཅིག་དང་ཇོ་བོ་རིན་པོ་ཆེ་བཅས་པ་དམར་པོ་རིར་རྒྱལ་པོའི་དྲུང་དུ་ཕྱག་ཕེབས།
སྐྱིད་པའི་དགའ་སྟོན་བསམ་གྱིས་མི་ཁྱབ་པ་མཛད་དེ་མཆོག་ཏུ་འོས་པ་ཡིན་ནོ། །རྒྱལ་པོས་ཆོས་ཀྱི་བདག་པོ་མཛད་ནས། སྤྱན་རས་གཟིགས་ཡི་གེ་དྲུག་མ་དང་། འཕགས་པ་གཤིན་རྗེ་གཤེད་སོགས་ཀྱི་ཆོས་སྣ་མང་དུ་གསུང་ཞིང་སྒོམ་གྲྭ་འཛུགས་པ་དང་།
ཁྲ་འབྲུག་སོགས་མཐའ་འདུལ་ཡང་འདུལ་གྱི་གཙུག་ལག་ཁང་བཞེངས་པ་མཛད། བཙུན་མོ་གཉིས་ཀྱིས་ཀྱང་འཕྲུལ་སྣང་དང་ར་མོ་ཆེའི་གཙུག་ལག་ཁང་བཞེངས་ཏེ་ཇོ་བོ་རྣམ་གཉིས་སོ་སོར་བཞུགས།
མདོར་ན་རྒྱལ་པོ་ཉིད་ཇོ་བོ་ཐུགས་རྗེ་ཆེན་པོ་དང་། བཙུན་མོ་གཉིས་ལྷ་མོ་གཉིས་ཀྱིས་སྤྲུལ་པར་ཐག་ཆོད་ཅིང་། བློན་པོ་ཕལ་ཆེར་ཡང་སྤྲུལ་པར་གྲགས་པ་ཉིད་ཀྱིས་འཛམ་བུ་གླིང་གི་སུམ་གཉིས་དགེ་བ་བཅུའི་རྒྱལ་ཁྲིམས་ཀྱིས་ཁྱབ།
མུ་གེ་དང་ཡམས་ནད་དང་འཐབ་རྩོད་ཀྱི་མིང་ཙམ་ཡང་མེད། རབ་བྱུང་གི་གྲྭ་འཛུགས་པ་མ་ཐུབ་པ་ཙམ་མ་གཏོགས་ཆོས་གཞན་ཤིན་ཏུ་དར་བར་མ་ཛད་པས།
བོད་དུ་སངས་རྒྱས་ཀྱི་བསྟན་པ་རིན་པོ་ཆེའི་དབུ་བརྙེས་པ་ཞེས་བྱ་བ་ཡིན་ནོ། །དེའི་ཚེ་བཙུན་མོ་གཉིས་ལ་ནི་སྲས་མེད། བཙུན་མོ་གཞན་གཉིས་རིམ་གྱིས་ཁབ་ཏུ་བཞེས་པ་ལའང་སྲས་མ་བྱུང་།
རྗེས་སུ་སྟོད་ལུང་ནས་མོང་བཟའ་ཁྲི་ལྕམ་བྱབ་ལ་སྲས་མང་སྲོང་མང་བཙན་འཁྲུངས། དགུང་ལོ་བཅུ་གསུམ་ལ་རྒྱལ་སར་བྱོན། རྒྱལ་སྲིད་ལོ་ལྔ་བཟུང་སྟེ་བཅོ་བརྒྱད་ལ་འདས། དེ་ལ་སྲས་གུང་སྲོང་གུང་བཙན་འཁྲུངས་པ་ནར་མ་སོན་པས།
སླར་ཡབ་རྒྱལ་པོས་སྲིད་

སྐྱོང་དགོས་པ་བྱུང་། མེ་ལོང་མར། མང་སྲོང་དང་གུང་སྲོང་གཉིས་སྔ་ཕྱི་ཟློག་སྟེ་འབྱུང་ཡང་། བུ་སྟོན་ཆོས་འབྱུང་དུ་སྔར་བཞིན་གསུངས་པས་སྐྱོན་མེད་དོ། །དེ་ནས་ཡབ་རྒྱལ་པོས་དབོན་སྲས་བློན་འབངས་དང་བཅས་པ་ལ་ལྷ་སའི་གནས་འདི་རིམ་གྱིས་ཆུ་ཡིས་བཅད་པ་ལས་ཉ་འདྲ།སྦལ་པ་འདྲ།
ཅོང་འདྲ། པིར་འདྲ་ཉིད་དུ་འགྱུར། པིར་འདྲའི་དུས་སུ་ནང་གི་ལྷ་མཆོད་པ་དང་། ཕྱིའི་རགས་གསོ་བ་བྱས་ཤིང་། སྐྱེ་འགྲོ་ཐམས་ཅད་ཀྱིས་གདུང་ཤུགས་དྲག་པོས་ཇོ་བོ་རིན་པོ་ཆེ་ལ།
སོལ་བ་བཏབ་ན་ཡུན་ཅུང་ཟད་གནས་ཞེས་པ་དང་། མྱ་ངན་ལས་འདའ་ཁར་གཙང་ཁང་བྱང་མར་བྱོན་ནས། དབོན་སྲས་ལ་རྒྱལ་སྲིད་ཆོས་ཀྱིས་སྐྱོང་དགོས་པའི་ཞལ་གདམས་དང་།
ང་ནས་རྒྱལ་རབས་ལྔ་ན་རྒྱལ་པོ་ཁྲི་དང་ལྡེ་ཞེས་པ་འབྱུང་། དེས་རབ་ཏུ་བྱུང་བའི་སྡེ་མང་པོ་བཙུགས་ནས་འཚོ་བ་ཕོ་བྲང་ནས་སྦྱོར། སངས་རྒྱས་ཀྱི་བསྟན་པ་ཉིན་མོ་ལྟར་གསལ་བར་བྱེད་ཅེས་པ་སོགས་མ་འོངས་ལུང་བསྟན་འགའ་མཛད་དེ།
བརྒྱད་ཅུ་རྩ་གཉིས་པ་ས་ཁྱིའི་ལོ་ལ་བཙུན་མོ་གཉིས་དང་ལྷན་ཅིག་ཏུ་ཇོ་བོ་བཅུ་གཅིག་ཞལ་གྱི་ཐུགས་ཀར་ཐིམ། མེ་ལོང་དེབ་སྡོན་དུ་ལྕགས་ཁྱི་དཔེ་མ་དགལ་འདས་པར་བཤད་པ་ནི་མེ་གླང་ལ་འཁྲུངས་པ་དང་ལོ་དང་མི་འགྲིག་གོ
།བློན་པོ་རྣམས་ཀྱིས་ལྷའི་ཐུགས་ཀར་ཐིམ་པ་འདི་གསང་སྟེ། འཕན་ཡུལ་ཟལ་མོ་སྒང་དུ་འདས་པ་ཡིན་ཞེས་པའི་སྒྲ་བསྒྲགས་ནས་འཕྱོངས་རྒྱས་སོ་མདར་བང་སོ་ཡ་མཚན་ཅན་རིན་ཆེན་ནོར་གྱིས་བཀང་བ་བརྩིགས་པ་སྲོང་བཙན་བང་སོ་ཞེས་དེང་སང་ཡང་མིང་དུ་ཆགས་སོ།
།དེ་ནས་དབོན་སྲས་གུང་སྲོང་གུང་བཙན་དགུང་ལོ་བཅུ་གསུམ་པ་ལ་རྒྱལ་སར་བཏོན་པ།
ལྷ་སར་མེས་

ཀྱི་མཆོད་པ་འཛུགས་པ་སོགས་དཀོན་མཆོག་གསུམ་ལ་གུས་པར་མཛད།རྒྱལ་སྲིད་ལོ་བཅོ་ལྔ་བཟུང་སྟེ་ཉེར་བདུན་པ་ལ་གཙང་གི་ས་ཆར་འདས།རྒྱལ་པོ་འདིའི་དུས་སུ་རྒྱ་དམག་བོད་དུ་བྱུང་སྟེ་དམར་པོ་རི་མེ་ལ་བསྲེགས།ཇོ་བོ་ཤཱཀྱ་མུ་ནེ་འཕྲུལ་སྣང་དུ་སྦས་པ་མ་རྙེད་ཀྱང་ཇོ་བོ་མི་བསྐྱོད་རྡོ་རྗེ་སྔ་དྲོ་གཅིག་གི་སར་ཆོས་ལུང་མདརཁྱེར་ཞེས་རྒྱའི་དེབ་ཐེར་ལས་བྱུང་།སླར་བློན་པོ་མགར་གྱིས་བོད་དམག་འབུམ་ཚོ་ཁྲིད་དེ་རྒྱ་ཡི་ཡུལ་ཁམས་བཅོམ།མགར་རང་ཡང་དམག་ཐོག་དེར་འདས་ཞེས་གྲགས།
རྒྱལ་པོ་དེའི་སྲས་འདུས་སྲོང་རྣམ་འཕྲུལ་གྱི་རྒྱལ་པོ་ནི་ཡབ་འདས་ནས་ཞག་བདུན་ན་སྦྲགས་ཕུར་འཁྲུངས། ལོ་ཉི་ཤུ་རྩ་དགུ་རྒྱལ་སྲིད་བཟུང་ནས་དཀོན་མཆོག་གསུམ་གུས་པས་མཆོད་།
འདིའི་དུས་སུ་བློན་པོ་རྩལ་པོ་ཆེ་བདུན་བྱུང་བར་གྲགས།མགར་གྱི་བུ་གཉན་བཙན་ལྡེམ་བུས་བོད་དམག་ཁྲི་ཚོ་འབུམ་ཁྲིད་ནས་རྒྱའི་རྒྱལ་ཁམས་ཕམ་པར་བྱས།
བོད་ཀྱི་རྒྱལ་པོ་གཅིག་ལ་མངའ་ཐང་དང་མཐུ་སྟོབས་ཆེ་བར་བྱེད། དེའི་སྲས་ཁྲི་ལྡེ་གཙུག་བརྟན་མེས་ཨག་ཚོམ་དུ་གྲགས་པ་ནི་ཕོ་བྲང་ཡར་ཀླུངསསྟོང་ཐང་ལྷ་དཀར་དུ་སྐུ་འཁྲུངས།དགུང་ལོ་བཅུ་པ་ལ་རྒྱལ་སར་བྱོན་ཏེ།
གཙུག་ལག་ཁང་བརྩིགས་པ་དང་།ཆོས་བསྒྱུར་བ་སོགས་བསྟན་པའི་ཞབས་ཏོག་ཆེན་པོ་མཛད། མེས་སྲོང་བཙན་གྱིས་སྲས་ཁྲི་སྲོང་ལྡེའུ་བཙན་ལུང་བསྟན་པ་ཉིད་ཁོང་རང་ཡིན་སྙམ་པའི་རློམ་པས་པཎྜི་ཏ་སྤྱན་དྲངས་ཏེ།
རབ་བྱུང་གི་སྡེ་འཛུགས་པའི་རྩོམ་པ་ཡང་མཛད་ཅེས་གྲགས། སྲས་ལྗང་ཚ་ལྷ་དབོན་ཞེས་པ་ཞིག་ཡོད་པ་ལ་རྒྱ་ནས་ཀིམ་ཤིང་ཀོང་ཇོ་བཙུན་མོར་བཀུག་པ། རྒྱ་མོ་བོད་དུ་མ་སླེབས་ཙམ་ལ་སྲས་འདས་ནས་མེས་དང་ལྷན་ཅིག་འདུས་ཤིང་།
ཇོ་བོ་ཤཱཀྱ་མུ་ནེ་སྦས་

པ་བཙལ་ནས་མཆོད་པ་བཟང་པོ་བྱས། ས་ཕོ་རྟའི་ལོ་ལ་ཕོ་བྲང་བྲག་དམར་བསམ་ཡསདུ་སྲས་ཁྲི་སྲོང་ལྡེའུ་བཙན་འཁྲུངས། དེའི་ཚེ་སྲོང་བཙན་སྒམ་པོ་འདས་ནས་ལོ་བརྒྱད་ཅུ་ལོན། སྲས་འཁྲུངས་མ་ཐག་བཙུན་མོ་སྣ་ནམ་བཟས་ང་ལས་སྐྱེས་ཞེས་ཕྲོགས་པ་ན།
བློན་པོ་རྣམས་ཐེ་ཚོམ་དུ་གྱུར་ཅིང་། ཀོང་ཇོ་ཡང་སེམས་ཤིན་ཏུ་འཁྲུགས་ཏེ། ད་རང་བུ་དབང་བ་གཅིག་མི་འོང་བསམས་ནས་བོད་ཀྱི་ས་དཔྱད་མང་པོ་ཉམས་པར་བྱས་ཞེས་གྲགས།
རྒྱལ་པོས་བཙུན་མོ་གཉིས་ཀྱི་ཡུལ་ནས་ཕ་མིང་གི་མི་བོས་ཏེ་གྲལ་ལ་འཁོད་། སྲས་ལོ་འཁོར་ཙམ་དེར་ཞང་ཕྱོགས་ངོས་འཛིན་བཅུག་པས།ང་ཁྲི་སྲོང་ལྡེའུ་བཙན་རྒྱ་ཚ་ཡིན། ཁྱོད་སྣ་ནམ་ཞང་གི་དགོས་པ་མེད།ཟེར་ནས་གསེར་སྐྱོགས་འབྲས་ཆང་གིས་བཀང་བ་རྒྱ་ལ་གཏད་པས་ཡུམ་ཤིན་ཏུ་དགའ་སྟེ།
བུས་ཞང་ངོ་ཤེས་ཙ་ན་མང་ཡུལ་སྐྱིད་ཤོད་དམར་པོ་རི་དང་ཡར་ཀླུངས་མི་སྣ་རི་སོགསཕྱེད་བརླག་ཚར་ཏེ་འོན་ཀྱང་བཅོས་ཐབས་ཡོད་ཅེས་གསུངས་སྐད།
སྲས་འཁྲུངས་ནས་ལོ་ལྔ་ན་ཡུམ་འདས་ཤིང་། རྒྱལ་པོ་དགུང་ལོ་རེ་གསུམ་པ་ལ་ཡར་འབྲོག་ཏུ་འདས། རྒྱའི་དེབ་ཐེར་ལས་ནི་འདི་དང་ཅུང་མི་འདྲ་བ་འབྱུང་། སྲས་དགུང་ལོ་བཅུ་གསུམ་པ་ལ་རྒྱལ་སར་བྱོན།
བློན་པོ་མ་ཞང་བྲོམ་པ་ཁྲོན་པསྐྱེས་དང་། སྟག་ར་ཀླུགོང་སོགས་ཆོས་ལ་མི་དགའ་བ་རྣམས་དབང་ཆེ་བས་ཇོ་བོ་རིན་པོ་ཆེ་དང་པོ་བྱེ་ཐང་དུ་སྦས། དེ་ལ་མི་ཤིས་པའི་ལྟས་འགའ་བྱུང་བས་བཏོན་ཏེ་རྒྱ་གར་དུ་སྐྱེལ་བར་བཏང་བ།
མང་ཡུལ་སྐྱིད་གྲོང་དུ་སླེབས་པ་ན་ལམ་ལ་མ་ཐར་ཞེས་སྙད་བཏགས་ནས་དེར་བཞུགས་སུ་གསོལ། མེ་ལོང་མར། འདི་རེས་ཇོ་བོ་མི་བསྐྱོད་རྡོ་རྗེ་སྔ་དྲོ་གཅིག་གི་སར་ཁྱེར་བར་བཤད་པ་ནི་དཔེ་ཤིན་ཏུ་

མ་དག་པར་གོ་སླའོ། །རྒྱལ་པོ་སྐུ་ནར་སོན་པ་ན་ཆོས་བློན་འགོས་ཁྲི་བཟང་དང་། ཞང་ཉམས་བཟང་སོགས་དང་གྲོས་མཐུན་ནས་ཆོས་བྱ་བར་གླེང་པའི་ཚེ་ཉམས་བཟང་ན་རེ། བློན་པོ་གཞན་གཉིས་དབང་བཙན་པས་མི་འགྲུབ་ཟེར།
འགོས་ན་རེ་འགྲུབ་པའི་ཐབས་ཡོད་ཀྱི་ཁོ་བོའི་རྟིང་གནོན་མཛོད་ཅིག་ཟེར། དེ་ག་བཞིན་གཡོ་སྒྱུའི་འཕྲུལ་གྱིས་མ་ཞང་གསོན་པོར་དུར་སྟོད་ལུང་པདུ་བཅུག སྟག་ར་བྱང་ཕྱོགས་ལ་སྤྱུགས། ཐོག་མར་ཇོ་བོ་མང་ཡུལ་ནས་སྤྱན་དྲངས་ཏེ་ལྷ་སར་བཞུགས།
སྦ་གསལ་སྣང་མང་མངགས། སློབ་དཔོན་ཞི་བ་མཚོ་སྤྱན་དྲངས་པ་སྔོན་ལ་ལྷ་སར་ཕེབས་ཤིང་། རྗེས་ནས་བསམ་ཡས་སུ་ཕེབས་པ་བཙན་པོས་གུས་པའི་ཕྱག་དང་བསུ་བ་མཛད།
མཁན་པོས་དགེ་བ་བཅུ་དང་རྟེན་འབྲེལ་བཅུ་གཉིས་ལས་བརྩམས་པའི་ཆོས་མང་དུ་གསུངས་པས་བོད་ཀྱི་ལྷ་སྲིན་རྣམས་མ་དགའ་སྟེ། དམར་པོ་རི་ལ་ཐོག་རྟེན་པ་དང་། འཕང་ཐང་ཡར་ཀླུངསཆུས་འཁྱེར་བ་སོགས་ཆོ་འཕྲུལ་སྣ་ཚོགས་བསྟན་པ་ཉིད་མཁན་པོས་དགོངས་ནས།
རེ་ཞིག་བལ་པོར་བྱོན། སློབ་དཔོན་པདྨ་སཾ་བྷ་ཝ་སྤྱན་འདྲེན་པའི་ཞལ་བཀོད་མཛད་པ་བཞིན་སྤྱན་དྲངས་ཏེ། བོད་ཀྱི་ལྷ་ཀླུ་ཐམས་ཅད་དམ་ལ་བཏགས།
མཁན་པོའང་སླར་སྤྱན་དྲངས་ནས་རྒྱལ་པོ་དགུང་ལོ་ཉི་ཤུ་རྩ་གཉིས་པ་ས་མོ་ཡོས་ཀྱི་ལོ་ལ། དཔལ་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་གི་རྨང་བཏིང་སྟེ།ལྕགས་མོ་ཡོས་ལ་རྫོགས་པར་གྲུབ།
རབ་གནས་གཙོ་བོ་མཁན་པོ་བྱང་ཆུབ་སེམས་དཔའ་དང་། སློབ་ད་པོན་པདྨས་མཛད་དྷ་རྨ་ཀིརྟི་ཡང་ཡིན་འདུགཤིང་མོ་ལུག་ལ་མཁན་པོའི་དྲུང་དུ་སད་མི་མི་བདུན་སོགས་རབ་ཏུ་བྱུང་། མེ་ལོང་མར་གཙུག་ལག་ཁང་བཞེངས་པའི་གོང་དུ་མི་བདུན་རབ་

ཏུ་བྱུང་བར་བཤད་ཀྱང་སྔ་མ་ལྟར་འབྱུང་བ་མང་ངོ་། །གཞན་ཡང་དད་པ་ཅན་དང་ཤེས་རབ་ཅན་མང་པོ་རབ་ཏུ་བྱུང་བ་ལ་བཀོད་ཅིང་། སྤྱིར་ཁམས་ཡད་སྨད་དུ་ཆོས་ཀྱི་གྲྭ་བཅུ་གཉིས་ཙམ་དང་།ཡེར་པ་དང་མཆིམས་ཕུར་སྒོམ་གྲྭ་འཛུགས་པ་དང་།
ལོ་པཎ་རྣམས་ཀྱིས་སྔགས་མཚན་ཉིད་ཀྱི་ཆོས་ཕལ་མོ་ཆེ་བསྒྱུར་ཅིང་འཆད་ཉན་གྱིས་གཏན་ལ་འབེབས་པའི་ཞབས་ཏོག་བསྒྲུབས་པ་སྟེ། སངས་རྒྱས་ཀྱི་བསྟན་པ་རིན་པོ་ཆེའི་སྲོལ་གཏོད་པར་མཛད།
ཕྱིས་ཇོ་བོ་ཨ་ཏི་ཤའི་ཞལ་ནས་དེ་དུས་ཀྱི་བོད་ཀྱི་བསྟན་པ་འདྲ་བ་རྒྱ་གར་དུ་ཡང་མ་བྱུང་བར་འདུག་ཅེས་སུངས་སྐད། དེ་ནས་མཁན་པོས་བོད་འདིར་མུ་སྟེགས་པ་མི་འབྱུང་ཡང་རྒྱལ་བའི་བསྟན་པ་ཁ་གཉིས་སུ་གྱེས་ཏེ་རྩོད་པར་འགྱུར་བས།
དེའི་ཚེ་རྒྱ་གར་ནས་ཀ་མ་ལ་ཤཱི་ལ་སྤྱན་དྲོངས་ལ་རྩོད་པ་བྱེད་དུ་ཆུག་ཅིག་ཅེས་པའི་ཞལ་ཆེམས་གསུངས་ནས་མྱ་ངན་ལས་འདས། མཚམས་ཤིག་ནས་ལུང་བསྟན་ལྟར་རྒྱ་ནག་ནས་ཧྭ་ཤང་བྱུང་སྟེ།
ལུས་ངག་གི་ཆོས་སྤྱོད་མི་དགོས་པའི་བྱར་མེད་ཀྱི་ངང་ལ་གནས་པས་འཚང་རྒྱ་ཞེས་བསྒྲགས་ནས་བོད་ཕལ་ཆེར་ཆད་ལྟ་ལ་སྦྱར་པ་ན། ཡེ་ཤེས་དབང་པོས?ཕོས་རྒྱལ་པོ་ལ་མཁན་པོའི་ལུང་བསྟན་ཡོད་ཚུལ་ཞུས་པས་སྙེལ་སོས་ཏེ།
ཀ་མ་ལ་ཤཱི་ལ་སྤྱན་འདྲེན་པའི་ཕོ་ཉ་བཏང་བ་ཧྭ་ཤང་གིས་གོ་ནས། བསམ་གཏན་ཉལ་བའི་འཁོར་ལོ། བསམ་གཏན་གྱི་ལོན་དང་ཡང་ལེན་གཉིས། མདོ་སྡེ་བརྒྱད་ཅུ་ཁུང་ལས་སོགས་པའི་བསྟན་བཅོས་བརྩམས།
དེ་ནས་ཀ་མ་ལ་ཤཱི་ལ་བྱོན་པ་དང་། རྒྱལ་པོ་གོང?གུང་ལ་བཞུགས་ནས་ཧྭ་ཤང་དང་རྩོད་པས་ཕམ་པར་མཛད་དེ་ཧྭ་ཤང་རྒྱ་ཡུལ་དུ་བརྫངས་ཤིང་། དཔེ་དེ་རྣམས་གཏེར་དུ་སྦས་ཞེས་གྲགས།
ཀ་མ་ལ་ཤཱི་ལའི་ལུགས་

དང་ཧྭ་ཤང་གི་ལུགས་གཉིས་ལ་རིམ་པ་བཞིན་ཙེན་མིན་པ་དང་ཏཱོན་མུན་པ་ཟེར་ཏེ། བོད་སྐད་དུ་རིམ་གྱིས་པ་དང་བཅོ་བརྒྱད་པའི་མིང་ངོ་། བསམ་ཡས་ཀྱི་རྒྱལ་བློན་འདི་དག་གི་དུས་སུ་ཡང་རྒྱ་དང་དབོན་ཞང་མི་མཐུན་ནས་དམག་འདྲེན་རེས་འགའ་བྱས་ཤིང་།
ལན་ཅིག་དམག་དཔོན་ལྷ་བཟང་ཀླུ་དཔལ་བྱ་བས་བོད་དམག་འབུམ་ཚོ་གཉིས་ཁྲིད་དེ། ཤིང་ཞུན་དང་། ཅིའུ་མཁར། སྨན་རྩེའི་ཡུལ་རྣམས་བཅོམ་ཞེས་རྒྱའི་དེབ་ཐེར་ཆེན་མོ་ལས་འབྱུང་།
རྒྱལ་པོ་དེ་ལ་སྲས་ནུ་ནེ་བཙན་པོ།ཡོ་གའི་ཆོས་འབྱུང་དུ་མུ་ཏི་བཙན་པོ་མུ་ནེ་བཙན་པོའི་སྲས་སུའང་བཤད་དེ་གཞན་དང་མི་མཐུན།མུ་ཏིག་བཙན་པོ། ཁྲི་ལྡེ་སྲོང་བཙན་དང་གསུམ། སྲས་ཆེ་བ་ལ་རྒྱལ་སྲིད་གཏད་དེ།
རྒྱལ་པོ་རང་ཉིད་ཟུར་མཁར་གྱི་ཕོ་བྲང་གཉུག་མ་མཁར་དུ་བཞུགས་ནས་རེ་དགུ་པ་ས་སྟག་ལོར་འདས། བུ་སྟོན་ཆོས་འབྱུང་དུ་མུ་ནེ་བཙན་པོ་ཆུ་སྟག་ལ་རྒྱལ་སར་བཏོནབརྟོན།
ལོ་གཅིག་དང་ཟླ་བ་བདུན་སྲིད་བཟུང་ནས་བཅུ་བདུན་པ་ལ་འདས་པར་བཤད།དཔེ་མ་དགམེ་ལོང་མར། ཆུ་སྟག་ལ་འཁྲུངས་ནས་ཉེར་བརྒྱད་པ་ལ་རྒྱལ་སར་བཏོན། སྲིད་ལོ་གཅིག་དང་ཟླ་བ་དགུ་བཟུང་ནས་ཉེར་དགུ་པ་ལ་འདས་པར་བཤད།དཔེ་མ་དགལུགས་དང་པོ་ལྟར་ན་སྲས་དགུང་ལོ་ལྔ་པར་རྒྱལ་སར་བཏོན་དགོས་པས་ཡབ་དྲུག་ཅུ་རྩ་དགུ་པ་མེ་སྟག་ལ་འད་ས་པར་ཆོས་འབྱུང་དུ་བྱུང་བ་དང་ལོ་གྲངས་མི་འགྲིག
ལུགས་གཉིས་པ་ལྟར་ན་རྒྱལ་པོ་དགུང་ལོ་ཞེ་ལྔ་པ་ལ་སྲས་འཁྲུངས་པར་བྱ་དགོས་ཤིང་།
དེ་ལྟར་ན་ཡབ་རྒྱལ་པོ་ལྔ་བཅུ་རྩ་དྲུག་པ་ཆུ་གླང་ལ་འདས་པར་ཆོས་འབྱུང་རང་དུ་འབྱུང་བ་དང་ལོ་གྲངས་མི་མཐུན།ཤིང་གླང་ལ་འདས་ཞེས་འབྱུང་བ་ནི་སྤར་མ་དག་པ་སྟེ།
སྤར་མ་འདི་ལ་དབང་

ཐང་འཆུགས་པ་གཞན་ཡང་མང་ངོ་། །དཔེ་ཁ་ཅིག་ཀཾ་ཀཾ་སྤྱན་སྔའི་ཆོས་འབྱུང་སོགསཏུ་སྲས་ཀྱིས་རྒྱལ་སྲིད་ལོ་བདུན་དང་ཟླ་བ་དགུ་བཟུང་བར་བཤད་ལ། འདི་ཉིད་དག་པར་མངོན་ཏེ། རྒྱལ་པོ་འདིས་བོད་ལ་ལྟོགས་ཕྱུག་ལན་གསུམ་དུ་མཉམ་པར་གསུང་བའི་ཆོས་འབྱུང་གཉིས་ཀྱི་ལོ་གྲངས་བཞིན་བྱས་ན་ལན་གསུམ་མཉམ་ལོང་མེད་དོ།
།འདིས་ཡབ་མེས་ཀྱི་སྲོལ་བཞིན་བསྟན་པ་ལ་གུས་པར་མཛད་ཅིང་། བསམ་ཡས་སུ་སྡེ་སྣོད་གསུམ་གྱི་མཆོད་པ་བཙུགས་པའི་མདོ་སྡེ་ནི་དེང་སང་ཡང་མ་ནུབ།
དགུང་ལོ་ཉེར་གསུམ་པ་ལ་ཡུམ་ཚེ་སྤང་བཟས་བཙུན་མོ་ཕང་འོང་བཟས་ལ་ཕྲག་དོག་བྱསགསོལ་ངག་ཞུས་ཏེ་འདས། དེ་ནས་སྲས་འབྲིང་པོ་མུ་ཏིག་བཙན་པོ་ལ་རྒྱལ་སྲིད་གཏད་འོས་ཀྱང་སྣ་ནམ་པས་རྟ་བསྐྲགས་ནས་བཀྲོངས།
ཆུང་བ་ཁྲི་ལྡེ་སྲོང་བཙན་སྐུ་ནར་མ་སོན་པར་རྒྱལ་སར་བཏོན་པ་སད་ན་ལེགས་འཇིང་ཡོན་ཞེས་གྲགས། རྒྱལ་ཁམས་ལ་དབང་བསྒྱུར་ཏེ་དགེ་བཅུའི་ཁྲིམས་བཅས་ཤིང་།
ཡབ་མེས་ཀྱིས་བཞེངས་པའི་གཙུག་ལག་ཁང་རྣམས་ལ་མཆོད་པ་རྒྱ་ཆེན་པོ་འབུལ་བ་དང་། ལོ་པཎ་མང་པོས་སྔོན་མེད་པའི་མདོ་དང་སྒྲ་བསྒྱུར་བའི་ཞབས་ཏོག་མཛད་། རྒྱལ་སྡེ་དཀར་ཆུང་གི་གཙུག་ལག་ཁང་ཡང་བརྩིགས་པར་གྲགས།
འདི་དང་མུ་ནེ་བཙན་པོའི་དུས་སུ་ཡང་རྒྱ་དང་དམག་འདྲེན་རེས་བྱུང་བ་དེབ་ཐེར་ནས་འབྱུང་ངོ་། །རྒྱལ་པོ་དེ་ལ་སྲས་གཙང་མ། དར་མ། རལ་པ་ཅན། ལྷ་རྗེ། ལྷུན་གྲུབ་སྟེ་ལྔ།
བུ་སྟོན་ཆོས་འབྱུང་དུ་ལྷ་རྗེ་ལྷུན་གྲུབ་གཉིས་གཅིག་ཏུ་མཛད་པ་དང་། མེ་ལོང་མར་སད་ན་ལེགས་ཀྱི་སྲས་ལྡེང་ཁྲི་དང་། དེ་ལ་སྲས་ལྔ་བྱུང་བར་བཤད་པ་ནི་མ་དག་ཅིང་། མེས་སྲོང་བཙན་གྱིས་ལུང་བསྟན་མཛད་པར།
ཁྲི་

སྲོང་ལྡེའུ་བཙན་ནས་གདུང་རབས་གཉིས་ན་ཕྱག་ན་རྡོ་རྗེའི་སྤྲུལ་པ་རལ་པ་ཅན་འབྱུང་བར་གསུངས་པ་དང་ཡང་མི་མཐུན་ནོ། །གཙང་མ་རབ་ཏུ་བྱུང་།ལྷ་རྗེ་དང་ལྷུན་གྲུབ་གཉིས་ཆུང་ངུ་ནས་འདས། དར་མ་རྒན་ཡང་ཆོས་ལ་མི་དགའ་བས་ཁྲི་རལ་པ་ཅན་དགུང་ལོ་བཅུ་གཉིས་པ་ལ་རྒྱལ་སར་བཏོན།ལོ་འདིར་ཁྲི་སྲོང་ལྡེའུ་བཙན་འདས་ནས་ལོ་ཇོ་སོ་གཉིས་ལོན་པའི་མེ་བྱ་དེ་ཡིན།
བུ་སྟོན་ཆོས་འབྱུང་དུ་ལོ་བཅོ་བརྒྱད་པ་ལ་རྒྱལ་སར་བཏོན་པར་བཤད་ཀྱང་སྔ་མ་ལྟར་འབྱུང་བ་མང་ངོ་།
།བཙུན་མོ་དཔལ་གྱི་ངང་ཚུལ་ཁབ་ཏུ་བཞེས་ཤིང་། ཕྲན་ཁ་དཔལ་ཡོན་གྱིས་བློན་པོ་བྱས་ཏེ། རྒྱལ་ཁམས་ལ་དབང་བསྒྱུར། པཎྜི་ཏ་ཛི་ན་མི་ཏྲ་དང་།
ཤི་ལེནྟྲ་བྷོ་ངྷི། དྷ་ན་ཤི་ལ་སོགས་སྤྱན་དྲངས། ལོ་ཙཱ་བ་ཀ་ཅོག་ཞང་གསུམ་གྱིས་ཆོས་བསྒྱུར། དགེ་འདུན་གྱི་སྡེ་མང་པོ་བཙུགས་ནས་སྒོམ་གྲྭ་བཤད་གྲྭ་འདུལ་གྲྭ་རྣམས་དར་བར་མཛད་ཅིང་། རབ་བྱུང་རེའི་ཞབས་རྟོག་ཏུ་འབངས་མི་ཁྱིམ་བདུན་བདུན་འབུལ་བ་དང་།
སྙན་གཡས་གཡོན་ལ་གོས་དར་ཡུག་བཏགས་པའི་སྟེང་དུ་རབ་བྱུང་རྣམས་འཁོད་པ་དབུ་ཐོག་ཏུ་བཞུགས་པར་མོས་པ་དགེ་འདུན་དབུ་སྡེ་གཉིས་ཞེས་གྲགས།
འུ་ཤང་རྡོའི་འོན་ཅང་རྡོ་དཔེ་མེད་བཀྲ་ཤིས་དགེ་འཕེལ་གྱི་གཙུག་ལག་ཁང་ཡང་བཞེངས་རབ་གནས་མ་གྲུབཏེ་བསྟན་པ་རིན་པོ་ཆེ་དར་ཞིང་རྒྱས་པར་མཛད་། འདིའི་དུས་སུ་ཡང་རྒྱ་དང་དབོན་ཞང་མ་མཐུན་ནས་བོད་དམག་ཁྲི་ཚོ་མང་པོ་དྲངས་ཏེ།
རྒྱའི་ཡུལ་མཁར་རྣམས་བཅོམ་པའི་མོད་ལ་བོད་ཀྱི་མཆོད་གནས་རྣམས་ཀྱིས་བར་བྱས་ནས་དབོན་ཞང་སོ་སོ་ནས་དབུ་སྙུང་མཛད་པའི་ཆད་མོལ་གྱི་ཡི་གེ་ལྷ་སའི་རྡོ་རིང་རྒྱ་དང་བོད་ཀྱི་མཚམས་ནའང་ཡོདལ་ཡོད།
དེ་ལྟར་རྒྱལ་

པོ་ཆོས་ལ་ཤིན་ཏུ་དགྱེས་པ་སྡིག་བློན་རྣམས་ཀྱིས་མ་ཐེག་ནས་ཆོས་ཁྲིམས་བཤིག་པར་གྲོས་བསྡུར་བ་ན་རྒྱལ་པོ་མ་བཀྲོངས་ན་ཆོས་ཁྲིམས་འཇིག་མི་ཐུབ་པ་ལ་ཁ་འཆམ། ལ་ལ་ན་རེ། རྒྱལ་པོ་བཀྲོངས་ཀྱང་ལྷ་སྲས་གཙང་མ་དང་བློན་ཆེན་པོ་གཉིས་ཆོས་ལ་དགའ་ཆེ་བས་འཇིག་མི་ཐུབ་ཟེར་བ་བཞིན་ཐོག་མར་ལྷ་སྲས་སྤ་གྲོ་མོན་ལ་བཅུགས
སྤྱུགས །ཆོས་བློན་ཆེན་པོ་བཙུན་མོ་དང་ལྷན་ཅིག་ཏུ་འདུས་སོ་ཞེས་ཕྲ་མ་བྱས་ནས་ཉེས་མེད་ལ་བཀྲོངས་ཤིང་།བཙུན་མོའང་དེའི་མོད་ལ་ལྕེབས།
དེ་རྗེས་རྒྱལ་པོ་དགུང་ལོ་སོ་དྲུག་པ་ལྕགས་བྱའི་ལོར་སྦས་སྟག་སྣ་ཅན་དང་། ཅོ་རོ་ལྷ་ལོང་གཉིས་ཀྱིས་ཞལ་ལྟག་པར་བསྐོར་ནས་བཀྲོངས།ཕོ་བྲང་ཉམ་པརདེ་ནས་བཟུང་སྟེ་བོད་ཁམས་ཀྱི་བསོད་ནམས་ནི་སྣུམ་ཟད་ཀྱི་མར་མེ་བཞིན་ཟད།
དགེ་བ་བཅུའི་རྒྱལ་ཁྲིམས་ནི་སོག་རུལ་གྱི་ཕོན་ཐག་བཞིན་ཞིག་ནག་ཕྱོགས་ཀྱི་སྤྱོད་པ་ནི་ཡུལ་ངན་གྱི་རླུང་འཚུབ་བཞིན་ལངས་ནས་ལོ་པཎ་དང་མཆོད་གནས་རྣམས་ལ་ཞབས་ཏོག་མེད་པར་སོ་སོའི་ཡུལ་ལ་བཞུགས་པར་གྱུར་ཏོ།
།ལྕགས་བྱ་འདི་ལ་སྡིག་བློན་རྣམས་ཀྱི་འདོད་པ་བཞིན་གཅེན་ཁྲི་དར་མ་འུ་དུམ་བཙན་ལོ་སོ་དགུ་པ་ཞིག་རྒྱལ་སར་བཏོན་ལོ་ལྔ་སྲིད་བཟུང་ནས་ཐེའུ་རང་དབས་རྒྱལ་ཏོ་རེ་ནང་བློན་དུ་བསྐོས།
མེ་ལོང་མར་དར་མ་ས་མོ་གླང་ལ་འཁྲུངས་པར་གསུངས་པས་རལ་པ་ཅན་གྱི་གཅུང་དུ་མཛད་དེ། ཆོས་འབྱུང་གཞན་དུ་ཡང་ལུགས་འདི་བཞིན་བྱེད་པ་ཡོད།
དེ་ནས་བཙན་པོའི་ཐུགས་ལ་གདོན་གསོལ་ལས་ངན་མངོན་དུ་གྱུརཐབས་དུ་མའི་སྒོ་ནས་བསྟན་པའི་རྩ་བ་སོ་སོ་ཐར་པའི་རྟེན་རབ་ཏུ་བྱུང་བའི་རྟགས་ཙམ་ཡང་མེད་པར་བྱས་ཏེ། སངས་རྒྱས་ཀྱི་བསྟན་པ་རིན་པོ་ཆེ་རྨང་ནས་བསྣུབས།
འདི་

ནས་བཟུང་སྟེ་སྐྱེ་འགྲོ་རྣམས་ཀྱིས་བཙན་པོ་ལ་གླང་ཞེས་དུད་འགྲོའི་མིང་ནས་འབོད་པ་སྟེ་འོས་པ་ཉིད་དོ། །མཁན་པོ་དང་ཁྲི་སྲོང་ལྡེའུ་བཙན་མཆོད་ཡོན་གྱིས་ཤིང་ལུག་ལ་རབ་བྱུང་གི་བསྟན་པ་བཙུགས་པ་ནས།
བསྟན་པ་བསྣུབས་པའི་ལྕགས་བྱ་འདི་ཡན་ལ་ལོ་བརྒྱད་ཅུ་རྩ་བདུན་ཐལ། བུ་སྟོན་ཆོས་འབྱུང་དུ་ཆུ་ལུག་ལ་རབ་བྱུང་གི་བསྟན་པ་བཙུགས་པར་བཤད་པ་ནི་བསམ་ཡས་ཀྱི་རྨང་མེ་ཡོས་ལ་བཏིང་དཔེ་མ་དགཞེས་དབང་ཐང་འཆུགས་པའི་ཤུགས་ལས་ཡིན།
དུས་དེར་ཡང་ཇོ་བོ་རྣམ་གཉིས་རང་རང་གི་ཁྲིའི་འོག་ཏུ་སྦ་དགོས་པ་མ་གཏོགས་ལྷ་ས་དང་བསམ་ཡས་ལ་སོགས་པའི་ལྷ་ཁང་ཆེ་བ་རྣམས་འཇིག་མི་ཐུབ། དེ་བཞིན་དུ་སྔར་འགྱུར་གྱི་བཀའ་བསྟན་བཅོས་ཕལ་ཆེར་མ་ནུབ་ཅིང་ཁྱིམ་པ་རྣམས་ཀྱིས་གུས་པར་བྱས་པ་དང་།
གྲོང་དང་རི་སུལ་དུ་སྔགས་པ་རྟེན་སྐྱ་བོར་གྱུར་པ་རྣམས་ཀྱི་ནང་ཏིང་འཛིན་ཟབ་མོའི་ཉམས་ལེན་ཀྱང་རྒྱུན་ཆགས་པ་སྟེ།
ཕྱིས་སུ་སངས་རྒྱས་ཀྱི་བསྟན་པ་འབྱུང་བའི་འཕྲུལ་ལོ། །དུས་དེར་ལྷ་ལུང་ད་པལ་གྱི་རྡོ་རྗེ་ཡེར་པར་བཞུགས་པ། རྒྱལ་པོ་སྡིག་ཅན་གྱི་གཏམ་གསན་པས་སྙིང་རྗེ་ཁྱད་པར་ཅན་འཁྲུངས་ཤིང་། མ་གཅིག་དཔལ་ལྷའི་གསུང་གིས་ཀྱང་བསྐུལ་བ་ལས་ཆས་བསྒྱུར་ནས་ལྷ་སར་བྱོན་ཏེ།
རྒྱལ་པོའི་དཔྲལ་བར་ལྕགས་མདའ་བསྣུན་ནས་བཀྲོངས།ཤིང་གླང་རྒྱལ་པོ་སྡིག་ཅན་གསོད་ན་འདི་བཞིན་བྱེད་པ་ཡིན་ཞེས་གསུངས་སྐད།
བྱང་ཆུབ་སེམས་དཔའ་དཔའ་བོ་སྟོབས་ལྡན་གྱི་མཛད་པ་སྟེ། དེད་དཔོན་སྙིང་རྗེ་ཆེན་པོས་མི་ནག་མདུང་ཐུང་ཅན་བསད་པ་བཞིན་ནོ། །མཛད་པ་ཁམ་ཆེས་པའི་དོན་གྱིས་བཞུགས་མ་ནུས་པ་མདོ་ཁམས་སུ་བྱོན་པར་སྣང་།
འདི་ཡང་རྒྱལ་པོ་

བཀའ་ཆེམས་ལས།དེ་ནས་བདུད་ཀྱི་སྤྲུལ་པ་སྟེ། །རྒྱལ་པོ་དུད་འགྲོའི་མིང་ཅན་བྱུང་། །དེ་ཡི་ཐུགས་ལ་གདོན་སོལ་ནས། །ལྷ་ཁང་དགྱེལ་ཞིང་དམ་ཆོས་བསྣུབས། །སྡེ་སྣོད་འཛིན་པའི་སྲོག་ཀྱང་བཅད། །ཆོས་མཛད་ཐམས་ཅད་གསོད་ཅིང་འཇོམས།
༑གླེགས་བམ་ཐམས་ཅད་མེ་ལ་བསྲེགས། །བླ་མ་སློབ་དཔོན་བྲན་དུ་བཀོལ། །རབ་བྱུང་བཙུན་པ་ཆོས་དང་འབྲལ། །དགེ་འདུན་རྣམས་ལ་བཤན་པ་བཅོལ། །སངས་རྒྱས་ན་བཟའ་ཆུ་ལ་བསྐྱུར།
།རྟེན་གསུམ་མཆོད་ཆ་རྡོ་ཡིས་བརྡུངས། །ཆོས་ཀྱི་མིང་ཡང་མེད་པར་བྱེད། །དེ་ནས་ཡེར་པའི་བྲག་ཁུང་ན། །ཕྱག་ན་རྡོ་རྗེའི་སྤྲུལ་པ་སྟེ། །དཔལ་ཞེས་བྱ་བའི་དགེ་སློང་གིས། །སྡིག་ཅན་རྒྱལ་པོ་སྒྲོལ་བར་འགྱུར།
།དེ་ནས་ལོ་སྐོར་འགའ་ཡི་བར་ལོ་སྐོར་དྲུག་དང་ལོ་རྐྱང་ལྔསངས་རྒྱས་བསྟན་པ་མེད་པར་འགྱུར། །ཨེ་མ་སེམས་ཅན་སྙིང་རེ་རྗེ། །ཞེས་ལུང་བསྟན། དེའི་

ཚེ་བཙུན་མོ་ཆུང་བའི་ལྟོ་བར་གདུང་རྒྱུད་ཀྱི་སྲས་གཅིག་ཆགས་ཡོད་པ་ལ་བཙུན་མོ་ཆེ་བས་ཀྱང་སྲས་ལྟོ་བར་ཡོད་ཅེས་རྫུན་བྱས་ཤིང་། ཆུང་བ་ལ་གདུང་རྒྱུད་འཁྲུངས་པའི་ཚེ་སྤྲང་མོའི་བུ་ཆུང་སྐྱེས་མ་ཁད་ཅིག་ཤ་ལ་ཅར་ནས་ང་ལས་སྐྱེས་པ་ཡིན་ཟེར་བ་ན་བློན་པོ་རྣམས་ཀྱིས་ཡུམ་གསུངས་པ་བཞིན་བརྟན་དུ་བཅུག་པས།
མངའ་བདག་ཡུམ་བརྟན་ཞེས་གྲགས།གདུང་རྒྱུད་ལ་ཆེན་མས་གནོད་དོགས་ནས་ཉིན་མཚན་དུ་ཉི་འོད་དང་མར་མེའི་འོད་ཀྱིས་བསྲུངས་པས་འོད་བསྲུངས་ཞེས་གྲགས།
སྐུ་མཆེད་སྐུ་ནར་མ་སོན་ཀྱང་བློན་པོ་ཆོས་ལ་དགའ་བ་རྣམས་ཀྱིས་ཞུས་ནས་ཇོ་བོ་རྣམ་གཉིས་ཁྲི་སྟེང་དུ་སྤྱན་འདྲེན་པ་དང་། ལྷ་ཁང་ཞིག་པ་སླར་གསོ་བ་སོགས་དཀོན་མཆོག་ལ་གུས་པར་མཛད་དོ།
།སྲོང་བཙན་འོད་བསྲུངས་ཀྱི་བར་ནི་འཇམ་དཔལ་རྩ་རྒྱུད་ལས།དེ་བཞིན་གཤེགས་པའི་བསྟན་པ་ལ། །རྣམ་པ་སྣ་ཚོགས་བྱ་བ་བྱེད། །བྱང་གི་ཕྱོགས་ལ་བརྟེན་ནས་ནི།
།དེ་ཡི་ཚེ་ན་འབྱུང་བར་འགྱུར། །ལྷ་ལྡན་ཡུལ་ཞེས་བྱ་བ་ཡི། །གངས་ཅན་རི་ཡི་ནང་གནས་པའི། །རྒྱལ་པོ་མི་ཡི་ལྷ་ཞེས་པ། །ལི་ཙ་བྱི་རྣམས་རིགས་སུ་བྱུང་། །དེ་ཡང་སྔགས་ཀྱི་དོན་གྲུབ་སྟེ།
།ལོངས་སྤྱོད་ཚེ་དང་ལྡན་པར་འགྱུར། །

རིག་པ་ལོངས་སྤྱོད་ལྡན་ཞེས་བྱ། །མི་ཡི་བདག་པོས་དེ་ཡང་བསྒྲུབ། །ལོ་ནི་བརྒྱད་ཅུར་རྒྱལ་སྲིད་བྱེད། །དེས་ནི་རྐུན་མ་རྣམ་པར་སྤངས། །རྒྱལ་པོ་དེས་ནི་སྲོག་སྤངས་ནས། །དེར་ཡང་སྔགས་ནི་མྱུར་གྲུབ་སྟེ།
།ཞི་དང་རྒྱས་པ་སྲིད་བྱེད་པའོ། །འཇིག་རྟེན་སྒྲོལ་མ་ཞེས་གྲགས་དང་། །ལྷ་མོ་གོས་དཀར་མོ་དང་ནི། །དཀར་མོ་ཆེན་མོ་གཞན་ཕན་བཙན། །རྟག་ཏུ་ཡིད་ནི་མི་སྐྱོ་བའོ། །དེ་བཞིན་རྒྱལ་པོ་མང་པོ་ནི།
།རྣམ་པ་དུ་མ་མང་པོ་དག །ཁ་དོག་སྣ་ཚོགས་སྣ་ཚོགས་གཟུགས།ཁ་བ་ཅན་གནས་ཀླ་ཀློའི་རྒྱལ། །དེ་ཡང་སྟོན་པ་མཆོད་བྱེད་པའོ། །ཁྱུ་མཆོག་ཁྱུ་མཆོག་བཟང་པོ་དང་། །ས་འོད་དེ་བཞིན་ས་འོད་བཟང་།
།དེ་བཞིན་ཕ་རོལ་གནོན་ཉིད་ད་དང་། །རྐང་པའི་འགྲོས་ཤེས་བརྟན་པ་ཡི། །ས་བསྲུངས་དང་ནི་བེའུ་དང་། །

འོད་ལྡན་ཉིད་ནི་ཕྱི་མ་ཡིན། །ཐ་མར་འཆར་རྒྱལ་ངང་ཚུལ་ཏེ། །ཀླ་ཀློ་རྣམ་པ་རྣ་ཚོགས་ཡིན། །དེ་འོག་ལུགས་ནི་རྣམ་གཞིག་ཅིང་། །ཕྱི་རོལ་ལུགས་ནི་རྣམ་གཞིག་ཅིང་། །ཕྱི་རོལ་སྐྱེ་དགུ་ཉེ་བར་སྤྱོད།
།ཅེས་ལུང་བསྟན་པ་ཡིན་ཏེ།བྱང་གི་ཕྱོགས་དང་ཁ་བ་ཅན་ནི་གྲགས་ཆེ་ཞིང་། ལྷ་ལྡན་ནི་ལྷ་སའོ། །ལོ་བརྒྱད་ཅུར་རྒྱལ་སྲིད་བྱེད་པ་ནི་ལོ་བརྒྱད་ཅུ་རྩ་གཉིས་བཞུགས་ཤིང་།བར་དུ་མང་སྲོང་མང་བཙན་གྱིས་ཀྱང་རྒྱལ་སྲིད་ཅུང་ཟད་མཛད་པའོ།
།སྒྲོལ་མ་དང་། གོས་དཀར་མོ་དང་། དཀར་མོ་ཆེན་མོ་ནི་བཙུན་མོའི་མཆོག་གསུམ་སྟེ་ཀོང་ཇོ་དང་། བལ་མོ་བཟའ་དང་། འབྲི་བཟའ་ཐོད་དཀར་རོ། །ལི་ཙ་བྱིའི་རིགས་སུ་བྱུང་བ་ནི་ཡངས་པ་ཅན་པའི་རྒྱུད་ཡིན་པ་སྟེ།
མེ་ལོང་མར་ཤཱཀྱ་རི་བྲག་པའི་རྒྱུད་དུ་མཛད་པ་ལ་ཅོ་འདྲི་བའོ། །ཀླ་ཀློའི་རྒྱལ་ནི་ནུབ་ཕྱོགས་ཏ་ཟིག་གི་ཡུལ་ལ་ཡང་དབང་བྱེད་པའོ། །དེ་བཞིན་དུ་རྒྱལ་པོ་མང་པོ་ནི་འོག་ནས་འབྱུང་བ་རྣམས་ཏེ།
།ཁྱུ་མཆོག་ནི་གུང་སྲོང་ངོ་། །ཁྱུ་མཆོག་བཟང་ནི་འདུས་སྲོང་རྣམ་འཕྲུལ་ལོ། །ས་འོད་ནི་མེས་ཨག་ཚོམ་མོ། །ས་འོད་བཟང་ནི་ཁྲི་སྲོང་ལྡེའུ་བཙན་ནོ།
།ཕ་རོལ་གནོན་ནི་མུ་ནེ་བཙན་པོའོ། །རྐང་པའི་འགྲོས་ནི་སད་ན་ལེགས་སོ། །ས་བསྲུངས་ནི་རལ་པ་ཅན་ནོ། །བེའུ་ནི་གླང་དར་མའོ། །འོད་ལྡན་ནི་འོད་བསྲུངས་སོ། །ཐང་མར་འཆར་རྒྱལ་ངང་ཚུལ་ནི་ཉི་མ་ཤར་བའི་ཕྱོགས་ནས་བོད་ལ་དབང་བྱེད་པའི་ཧོར་རྒྱལ་པོ་སྟེ།
ཀླ་ཀློ་རྣམ་པ་སྣ་ཚོགས་

ཡིན། །ཞེས་པ་དང་འགྲིག་ཚབས་ཆེའོ། །འོད་བསྲུངས་ཀྱི་འོག་ནས་བོད་སྤྱི་ལ་དབང་བའི་རྒྱལ་པོ་མེད་པར་ལུགས་རྣམ་པར་ཞིག་གོ །དེ་ནས་འོད་བསྲུངས་དང་། ཡུམ་བརྟན་གཉིས་སྲིད་ལ་མ་འཆམ་པར་སྔ་མས་གཡོ་རུ་དང་།
ཕྱི་མས་དབུ་རུ་བཟུང་ནས་འཁྲུག་པ་བྱས། འོད་བསྲུངས་ལོ་དྲུག་ཅུ་བཞུགས་ཤིང་། ཉི་ཤུ་རྩ་དགུ་ལོན་དུས་རྗེ་ཁོན་གྱི་འཁྲུག་པ་བྱུང་།དེ་ནས་ལོ་བརྒྱད་ན་བང་སོ་རྣམས་བཤིག་པ་ཡིན་ཞེས་མེ་ལོང་མར་འབྱུང་།དེའི་སྲས་དཔལ་འཁོར་བཙན་ཏེ་དགུང་ལོ་སོ་གཅིག་པ་ལ་ཤར་ཁ་ཞེས་བྱ་བའི་ལུང་པར་སྙགས་ཀྱིས་བཀྲོངས།
དེའི་སྲས་བཀྲ་ཤིས་རྩེག་པ་དང་སྐྱིད་ལྡེ་ཉི་མ་མགོན་གཉིས། དང་པོའི་སྲས་དཔལ་རྗེ།
འོད་རྗེ། སྐྱིད་ལྡེ་སྟེ་སྨད་ཀྱི་ལྡེ་གསུམ། དང་པོ་དཔལ་ལྡེ་ནས་བརྒྱུད་པ་ལས་སྟོད་མངའ་རིས་སྨད་རྣམས་བྱུང་སྟེ། ད་ལྟའི་རྫོང་ཁ་བདག་པོ་སོགས་སོ། །ཆུང་བ་སྐྱིད་ལྡེས་ཤངས་རྟ་ནག་གི་བདག་མཛད།
སྲས་དྲུག་བྱུང་བ་ལ། མུས་དང་འཇད་དང་། ཉང་སྟོད་ཀྱི་རྩད་པོ་རྣམས་མཆེད་དེ། འབྲིང་པོ་འོད་ལྡེ་ལ་སྲས་བཞི་བྱུང་བའི་ཆེ་བ་ལ་གཡག་ལྡེ་དང་། ཉང་སྟོད་སྟག་ཚལ་གྱི་རྩད་པོ་རྣམས་འཆདམཆེད་དེ།
སྲས་གཉིས་པ་ཁྲི་ལྡེའི་རྒྱུད་ནི་ཤར་ཙོང་ཁ་སོགས་མདོ་སྨད་དུ་འཆདམཆེད་དེ། ད་ལྟའི་ལྷ་དོན་པོ་ཆེ་ས་ཡང་ཁྲི་ལྡེའི་རྒྱུད་དུ་མེ་ལོང་མར་བཤད། སྲས་ཉག་ལྡེའི་རྒྱུད་ནི་གཡས་རུ་དང་སྐྱིན་མཁར་དུ་བྱུང་།
སྲས་ཁྲི་ཆུང་གིས་ཡར་ཀླུངས་སུ་བྱོན་ནས་སྐུ་མཁར་འཆིང་པ་སྟག་རྩེ་བཟུང་། དེའི་སྲས་འོད་སྐྱིད་འབར ། དེ་ལ་སྲས་བདུན་བྱུང་བའི་ཆེ་བ་རྗེ་ཚྭ་ཁྲི་འབར་དང་། གཅུང་པོ་སྤུན་དྲུག་ལས་དང་པོ་ནས་བརྒྱུད་པ་ལ་གཡུ་ཐོག
སྣ་མོ་བ། འཕྱིང་ང་བ། དོན་མཁར་བ། ཐང་འཁོར་རྩད་

པོ་རྣམས་སོ། །གཅུང་པོ་སྤུན་དྲུག་ནི་ལྷ་བཅད་དང་གཡུ་ཅན་གཉིས།ད་ར་དང་ལྷུན་པོ་གཉིས། འོད་བཙན་དང་གུང་བཙན་གཉིས་ཏེ་དྲུག་གོ། །ཕྱི་མ་གཉིས་ཀྱི་རྒྱུད་པ་ནི་ཁྲ་འབྲུག བྱིང་། བྱར། ཆུ་མིག་གོག་པོ་ན་ཡོད་པའི་ལྷ་ནམས་སོ།
།གཡུ་ཅན་གྱིས་བྱ་ས་བཟུང་། དེའི་སྲས་ཇོ་དགའ། དེ་ལ་སྲས་གསུམ་ཡོད་པའི་ཆེ་བ་བྱ་ས་ལྷ་ཆེན་དུ་གྲགས་པ་སྟེ་འདིས་བྱ་སའི་ལྷ་ཁང་བཞེངས། སྲས་གཉིས་པ་ཁྲི་དར་མ་ལ་གཙུག་ལྡེ།
ཁྲི་གཙུག ཇོ་བོ་རྣལ་འབྱོར། ཇོ་བོ་སྨོན་ལམ་དང་སྲས་བཞི་བྱུང་། ཇོ་བོ་རྣལ་འབྱོར་གྱིས་འབན་ཚིགས་བཟུང་ཞིང་། སྨོན་ལམ་གྱིས་སྤུ་གུ་རྡོའི་གཟིམ་ཁང་དཀར་པོ་བརྩིགས་ཏེ་བཞུགས། ཁྲི་གཙུག་གིས་བྱ་ས་དང་དཔེ་སྔོན་བཟུང་ཞིང་།
དེ་ནས་རྒྱུད་པ་ཡར་མདའ་བའི་ལྷ་རྣམས་ཡིན། ཇོ་བོ་རྣལ་འབྱོར་ལ་ཇོ་འབག ལྷ་ཆེན། ལྷ་ངམ་ཤོད་པ་སྟེ་སྲས་གསུམ་བྱུང་།གཉིས་པས་འཆད་སྤྱིལ་གྱི་གདན་ས་མཛད་དེ་ལྷ་ལུང་གི་དབང་ཕྱུག་ཅེས་གྲགས།
ཇོ་འབག་ལ། ཇོ་བོ་ཤཱཀྱ་མགོན། ལྷ་འགྲོ་མགོན། ལྡེ་པོ་ལྡེ་ཆུང་། ཇོ་རྒྱལ་ཏེ་སྲས་ལྔ་བྱུང་། །ཉིས་པས་འཆད་སྤྱིལ་གྱི་གདན་ས་མཛད་པ་གཞན་དོན་འཕྲིན་ལས་ཆེ། དང་པོས་གཅུང་རྣམས་ཐ་དད་དུ་ཕོག་ནས་ཕོ་བྲང་གནས་ཆུང་བཏབ།
དེའི་སྲས་ཇོ་བོ་ཤཱཀྱ་བཀྲ་ཤིས་ཀྱིས་ཕོ་བྲང་རྙིང་མ་བརྩིགས།ཆོས་རྒྱལ་ཕོ་བྲང་ལ་ཟེར།དེ་ལ་ལྷ་བྲག་ཁ་བ་དང་། མངའ་བདག་གྲགས་པ་རིན་ཆེན་ཏེ་སྲས་གཉིས་བྱུང་བ་མངའ་ཐང་དཔལ་འབྱོར་ཤིན་ཏུ་ཆེ།
ཕྱི་མ་དེ་ལ་སྲས་གསུམ་འཁྲུངས་པའི་ཆེ་བ་བློ་གྲོས་འོད་སྡེ་འདིས་ཀྱང་འཆད་སྤྱིལ་གྱི་གདན་ས་མཛད། ཆུང་བ་ལྷ་བཙུན་ཚུལ་ཁྲིམས་བཟང་པོ་སྟེ།
གདན་ས་ཐེལ་དུ་རབ་ཏུ་བྱུང་ཞིང་རྒྱལ་

རབས་དེབ་ཐེར་ཆེན་མོ་མཛད། ཇོ་???བྱུལ་གྱི་སྲས་ཇོ་འབར། དེ་ལ་གཉིས་བྱུང་བའི་ཆེ་བ་ལྷ་ཟུར་ཁང་པ། འདིས་ཀྱང་འཆད་སྤྱིལ་གྱི་གདན་ས་མཛད་། ཆུང་བ་རོང་ཁྲོམ་པོ་རྣམས་ཀྱི་དཔོན་དུ་སྤྱན་དྲངས། ལྷ་ཁྲོམ་པོ་བར་གྲགས་ཏེ་དེའི་གདུང་རིགས་ད་ལྟ་ལྷོ་རྒྱུད་བྱར་དང་།
ས་སྨད་སྤྱང་རྩིགས་ན་ཡོད་།རི་མགོ་བདཔལ་འཁོར་བཙན་གྱི་སྲས་གཉིས་པ་ཉི་མ་མགོན་གྱིས་མངའ་རིས་སུ་བྱོན་ནས། སྤུ་ཧྲང་གི་ས་ཆར་སྐུ་མཁར་ཉི་བཟུང་བརྩིགས་ཏེ་ཆབ་སྲིད་བསྐྱངས།
དེ་ལ་སྲས་རིག་པ་མགོན། བཀྲ་ཤིས་མགོན། ལྡེ་གཙུག་མགོན་ཏེ་གསུམ་བྱུང་བར་སྟོད་ཀྱི་མགོན་གསུམ་ཟེར།དང་པོས་མང་ལུལ། གཉིས་པས་སྤུ་ཧྲང་། གསུམ་པས་ཞང་ཞུང་བཟུང་།
ཕྱི་མ་ལྡེ་གཙུག་མགོན་འདི་ལ་སྲས་འཁོར་རེ་དང་སྲོང་ངེ་གཉིས།སྲོང་ངེའི་སྐུ་ཚེའི་སྟོད་ལ་ནཱ་ག་རཱ་ཛྭ་དང་། དེ་ཝ་རྭ་ཛྭ་སྲས་གཉིས་བྱུང་སྨད་ལ་རབ་ཏུ་བྱུང་བ་ལྷ་བླ་མ་ཡེ་ཤེས་འོད་ཅེས་གྲགས་ཏེ།
མཐོན་ལྡིང་གི་ལྷ་ཁང་བཞེངས་པ་དང་། ཁྱེའུ་བློ་རྣོ་བ་ཉི་ཤུ་རྩ་གཅིག་རྒྱ་གར་དུ་ཆོས་སློབ་པ་ལ་རྫོང་བ་མཛད་ཅིང་པཎྜི་ཏ་ཝརྨ་རྣམ་གསུམ་སྤྱན་དྲངས་ཏེ།མདོ་སྔགས་ཀྱི་གསུང་རབ་མང་དུ་བསྒྱུར།
ཕྱིས་ཇོ་བོ་སྤྱན་འདྲེན་པའི་དོན་དུ་གསེར་འཚོལ་བར་བྱོན་པས་གར་ལོག་གི་རྒྱལ་པོས་བཟུང་། མངའ་རིས་ནས་གསེར་མང་པོས་བླུ་བར་བརྩམས་ནའང་ཇོ་བོ་གདན་འདྲེན་ལ་གནོད་དྭོགས་ནས་བླུར་མ་བཅུག་པར་ཆོས་ཕྱིར་སྐུ་སྲོག་བཏང་བ་ཡིན་འདུགའདིའི་དུས་སུ་ལོ་ཆེན་རིན་བཟང་དགུང་ལོ་བཅུ་གསུམ་པ་ཞིག་ལྕགས་རྟ་ཁྲི་བྲང་ཛྙ་ནའི་ཡིག་ཚང་ལས་བཤདལ་རབ་ཏུ་བྱུང་།
བུ་སྟོན་ཆོས་འབྱུང་དུ་ནི་འཁོར་རེ་རབ་ཏུ་བྱུང་བའི་མཚན་ཡེ་ཤེས་འོད་དུའང་མཛད།

གཅེན་ཆེན་པོ་འ་ཁོར་རེའི་སྲས་ལྷ་ལྡེ། དེ་ལ་འོད་ལྡེ། ཞི་བ་འོད། བྱང་ཆུབ་འོད་དང་སྲས་གསུམ་བྱུང་སྟེ། ཕྱི་མ་འདིའི་དུས་སུ་ཇོ་བོ་སྤྱན་དྲངས་པས་མེས་དབོན་དེ་དག་བོད་ལ་བཀའ་དྲིན་ཤིན་ཏུ་ཆེ།
འོད་ལྡེའི་སྲས་མངའ་བདག་རྩེ་ལྡེ་འདིས་མངའ་རིས་ཆོས་འཁོར་རྔོག་ལོ་སོགས་མང་པོ་ཁ་ཆེར་བྱོན་པའི་ཞར་ལ་འདུས་འོད་ཟེར་མེ་འབྲུག་གོཆེན་མོར་གྲགས་པ་མཛད། དེའི་སྲས་འབར་ལྡེ། དེའི་སྲས་བཀྲ་ཤིས་ལྡེ།
དེ་ནས་རིམ་པ་བཞིན་བྷ་ཨཱེ། ནཱ་ག་ལྡེ། བཙན་ཕྱུག་ལྡེ། ཡང་འགྲིས་ལྡེ། གྲགས་བཙན་ལྡེ། གྲགས་པ་ལྡེ། ཨ་སོག་ལྡེ། ཨ་བན་སྨལ། རེའུ་སྨལ།འདིས་ལྷ་སར་ཇོ་བོ་རིན་པོ་ཆེའི་དབུ་ཐོག་ཏུ་གསེར་ཐོག་ཕུལ།
དེ་ནས་རིམ་པ་བཞིན་འཇི་དར་རྨལ། ཨ་འཇི་རྨལ། ཀལན་རྨལ། བརྟི་རྨལ། འདི་ནས་ཡ་ཚེའི་རྒྱལ་རྒྱུད་ཆད། སྤུ་ཧྲང་ནས་མངའ་བདག་བསོད་ནམས་ལྡེ་སྤྱན་དྲངས་ནས་རྒྱལ་ས་འཛིན་དུ་བཅུག དེའི་སྲས་སྲི་ཏི་རྨལ་གྱིས་ལྷ་སར་བཅུ་གཅིག་ཞལ་གྱི་དབུ་ཐོག་ཏུ་གསེར་ཐོག་ཕུལ།
དེ་ནས་བཟུང་སྟེ་དེང་སང་གི་བར་དུ་ཡང་བསྟན་པ་སྟོབས་ཀྱིས་སྐྱོང་བའི་ཆོས་རྒྱལ་ཤ་སྟག་བྱོན། དེ་ཡང་མང་ཡུལ་ན་ཤེལ་རིག་པ་མགོན་གྱི་རྒྱུདདང་ནུབ་རང་རྒྱལ་པོ་གཉིས།
གློ་བ་ལ་སྟག ཟངས་དཀར་གསུམ་གྱི་རྒྱལ་པོ་སྟེ་ལྔ་ཀ་ནང་དགེ་ལྡན་པ་ཁོ་ན་བླ་མཆོད་དུ་བཀུར་ཞིང་། མངའ་ཞབས་ཀྱི་ཆོས་སྡེ་རྣམས་ནའང་ཆོས་ལུགས་གན་འཛིན་མི་བྱེད་།
གུ་གེའི་དཔལ་ལྷ་བཙན་པོ་ཡང་དགེ་ལྡན་པ་ཉག་ཅིག་མཆོད་ཡུལ་དུ་མཛད་ནས་ནོར་ཟོག་གིས་མཉེས་པར་བྱེད་ཅིང་། མངའ་ཞབས་ནས་ས་སྐྱ་པའི་ཆོས་སྡེ་རྒྱ་གླིང་ཐང་དང་དང་བཞི་སྡེ་སོགསཡོད་པ་རྣམས་རང་བབས་སུ་འཇོག

རྫོང་ཁ་བདག་པོ་ནི་ས་སྐྱ་པ་ལ་ཕྱོགས་མོས་ཀྱི་སྟེང་ནས་གཙོ་བོར་བོ་དོང་བ་ལ་ཞབས་ཏོག་བྱེད་ཅིང་། ཆོས་སྡེ་ན་དགེ་ལྡན་པའི་གྲྭ་ཚང་ཡོད་པའང་མཉམ་སྐྱོང་ལྟ་བུ་བྱེད། བློ་འོ་རྫོང་ཁ་བའི་དཔོན་ས་སྐྱ་འཕར་བའི་སྡེ་དཔོན་དུ་འདུག་ལ།
དེ་འང་དཔོན་ཨམ་དཔལ་གྱི་རིང་སྔ་སོར་ཆོས་རྗེ་ཕྱོགས་ལས་པ་དང་། ཕྱིས་ངོར་པ་ཀུན་བཟང་པ་སྤྱན་དྲངས་པ་རྩ་བའི་བླ་མར་ཁུར་ཏེ། མངའ་ཞབས་ཀྱི་ཆོས་སྡེ་རྣམས་སྤྱིར་ས་སྐྱ་པ་དང་དགོས་ངོར་པ་ཡིན་ན་མིན་ན་བྱེད་དུ་བཅུག་སྟེ།
དགེ་ལྡན་པ་ལ་སྡང་ཟུར་རེ་ཙམ་ཡང་སྟོན། དེ་རྗེས་དཔོན་བཀྲ་ཤིས་མགོན་གྱི་རིང་ཡང་ཆོས་ལུགས་སྔར་བཞིན་དུ་དགེ་ལས་སྟོབས་ཆེ། མངའ་བདག་ཡུམ་བརྟན་ལ་སྲས་ཁྲི་ལྡེ་མགོན།
དེའི་སྲས་མགོན་བསྟེན། དེ་ལ་སྲས་རིག་པ་མགོན་དང་ཉི་འོད་དཔལ་མགོན་གཉིས་བྱུང་བའི་ཕྱི་མ་ནས་རྒྱུད་པ་རླུང་ཤོད་། འཕན་ཡུལ། མདོ་ཁམས་རྣམས་མུ་མཆེད། རིག་པ་མགོན་ལ་སྲས་ལྡེ་པོད་དང་རྡོ་རྗེ་འབར་གཉིས་འཁྲུངས་པའི་སྔ་མ་ནས་རྒྱུད་པ་ཡར་སྟོད་ཕུག་པ་ཅན་དང་།
ཐང་ལྷ་བྲག་པ་རྣམས་ཡིན་ལ། དང་པོའི་རྒྱུད་པ་དེང་སང་གི་སྡེ་པ་བསམ་བདེ་བར་གྲགས་པ་འདིའོ།
།དོ་རྗེ་འབར་གྱི་སྲས་དབང་ཕྱུག་བཙན། དེའི་སྲས་ཚ་ན་ཡེ་ཤེས་རྒྱལ་མཚན། དེའི་སྲས་མངའ་བདག་ཁྲི་པ། དེ་ལ་ཨ་ཙུརྱ། ལྷ་དགེ་སློང་། ལྷ་བཙུན་བྷོདྷ་རཱཛྭ་ཇོ་བོ་བསམ་ཡས་སུ་བྱོན་པ་འདིའི་དུསདང་གསུམ་འཁྲུངས་པའི་དང་པོའི་རྒྱུད་པ་འཕྲང་པོ་བ།གྲིབ་པ།
སྙེ་ཐང་པ། ལུམ་པ་རྩད་པོ་རྣམས་ཡིན། བར་པ་ནས་རྒྱུད་པ་འོན་དུ་བྱུང་། ཕྱི་མ་ནས་རྒྱུད་པ་བསམ་ཡས་ལྷ་བཙུན་སྔོན་མོར་གྲགས་པ་དང་། ལྷ་འབྲི་སྒང་པ་གཉིས།
དང་པོའི་མེས་དབོན་ལྷ་བཙུན་ཞི་

བ་འོད་སྟེ་ཁ་ཆེ་པཎ་ཆེན་བསམ་ཡས་སུ་བྱོན་པ་འདིའི་དུསའདི་དང་སྔགས་པ་གྲུ་ཤ་གཉིས་ཀྱིས་རྗེ་སྤྱན་སྔ་ལ་ལྟོ་ཨེ་འགྱུར་ལྟས་ཞེས་གྲགས། དེ་ནས་རྒྱུད་པ་དེང་སང་གི་སྡེ་པ་བུ་ཚལ་བ་དང་ལྷ་གླིང་དཀར་བའོ།
།ཚ་རོང་རྩད་པོར་གྲགས་པའང་འདི་རྣམས་དང་གདུང་རུས་གཅིག་ཅིང་། དེ་ནས་རྒྱུད་པ་དེང་སང་གི་སྡེ་པ་ལྷ་རྒྱ་རི་བའོ། །ཇི་སྐད་གོང་དུ་བརྗོད་པ་རྣམས་ཀྱི་ནང་ནས་བསམ་ཡས་རྩད་པོ་ཚ་ན་ཡེ་ཤེས་རྒྱལ་མཚན་དང་།མངའ་བདག་ཁྲི་པ་ཡབ་སྲས་གཉིས་ནི་བསྟན་པ་ཕྱི་དར་ལ་བཀའ་དྲིན་ཆེ་བར་སེམས།
དེའི་ཚུལ་ཡང་རྒྱལ་པོ་སྡིག་ཅན་གྱིས་བསྟན་པ་བསྣུབས་པའི་དུས་སུ་གཙང་རབ་གསལ་འཇད་པགཡོ་དགེ་འབྱུང་བོ་དོང་པདམར་ཤཱཀྱ།སྟོད་ལུང་པམུ་ནེ་དང་གསུམ་ཆུ་བོ་རི?དྷི་ནས་མདོ་སྨད་དུ་བྱོན་ཏེ།
དན་ཏིག་ཤེལ་གྱི་ཡང་དགོན་དུ་བཞུགས་པ་ལ། མུ་བཟུ་གསལ་འབར་བྱ་བས་རབ་བྱུང་དགེ་ཚུལ་ཞུས་ནས་མིང་དགེ་བ་རབ་གསལ་དུ་བཏགས།
ཕྱིས་ཐུགས་རབ་ཆེ་བས་དགོངས་པ་རབ་གསལ་ཞེས་གྲགས།སླར་ཧྭ་ཤང་ཀེ་བང་དང་གྱི་བན་བྱ་བ་ལས་ཀྱི་ཁ་སྐོང་དུ་སྩལ་ཏེ་བསྙེན་རྫོགས་ཀྱི་སྡོམ་པ་མནོས། མེ་ལོང་མར་བླ་ཆེན་དགོངས་པ་རབ་གསལ་དབུ་སྟོད་ཕྱོགས་སུ་འཁྲུངས་ནས་ཁམས་སུ་སྡོམ་པ་ལེན་པར་བྱོན་པར་བཤད་པ་ནི་ཤིན་ཏུ་མ་དག་པ་སྟེ།
རྒྱལ་རབས་གོག་པོས་ལྡན་རྩ་འཆག་ཅེས་པའང་འདི་འདྲའི་རིགས་སོ། །དེ་ནས་ལོ་ལྔ་ཙམ་ལོན་པ་ན་ཚ་ན་ཡེ་ཤེསརྒྱལ་མཚན་གྱིས་བདག་རྐྱེན་མཛད་དེ།
དབུས་ནས་ཀླུ་མེས་ཚུལ་ཁྲིམས་ཤེེས་རབ། འབྲིང་ཡེ་ཤེས་ཡོན་ཏན། རག་ཤི་ཚུལ་ཁྲིམས་འབྱུང་གནས། སྦ་ཚུལ་ཁྲིམས་བློ་གྲོས། སུམ་པ་ཡེ་ཤེས་བློ་གྲོས་དང་

ལྔ། གཙང་ནས་ལོ་སྟོན་རྡོ་རྗེ་དབང་ཕྱུག ཚོང་བཙུན་ཤེས་རབ་སེང་གེ་མངའ་རིས་པ་འོ་བརྒྱད་སྤུན་གཉིས། བོ་དོང་པ་ཨུ་པ་པ་དེ་དཀར་དང་ལྔ་ཁྱོན་མི་བཅུ་བརྒྱད་དྲུག་ཟེར་བའང་ཡོདཁམས་སུ་སྡོམ་པ་ལེན་དུ་བརྫངས་པ་བླ་ཆེན་མཁན་པོ།
གཙང་དང་གཡོ་གཉིས་ཀྱིས་ལས་སློབ་དང་གསང་སྟོན །དམར་དང་ཧཱ་ཤང་གཉིས་ཀྱིས་ལས་ཀྱི་ཁ་སྐོང་བྱས་ཏེ་བསྙེན་པར་རྫོགས་ནས་ཐམས་ཅད་དབུས་སུ་བྱོན་པ་བསམ་ཡས་སུ་ཕྱག་ཕེབས།ཚ་ན་ཡེ་ཤེས་རྒྱལ་མཚན་པ་མི་བཞུགས་ཀྱང་མངའ་བདག་ཁྲི་པས་སྦྱིན་བདག་མི་འཐིལ་ལེན་མཛད་དེ།
སྔོན་ལ་དགེ་ཚུལ་སློང་གི་རབ་བྱུང་སྤེལ།དེ་རྗེས་གནས་གཞི་རྣམས་བརྩིགས་ནས་བསྟན་པ་དར་བར་མཛད་ཅེས་གྲགས།
འདི་ཡང་བཀའ་ཆེམས་ལས། དེ་ནས་ལྔ་བརྒྱའི་ཐ་མ་ལ། །སངས་རྒྱས་བསྟན་པའི་མེ་རོ་གཅིག །མདོ་ཁམས་སྒང་ནས་ལངས་པར་འགྱུར། ཁ་བ་ཅན་པའི་སེམས་ཅན་ལ། །མར་མེ་འཆི་ཁར་གསལ་བ་བ་བཞིན། །བསྟན་པ་དར་ཞིང་རྒྱས་པར་འགྱུར།
།ཞེས་ལུང་བསྟན། འོ་ན་མི་བཅུ་དབུས་སུ་བྱོན་པ་འདི་བསྟན་པ་བསྣུབས་ནས་ལོ་ཇི་ཙམ་ཞིག་སོང་བ་ཡིན་ཞེ་ན ། དེ་ཡང་ནེལ་པ་ནི་ས་ལུག་ལ་བསྟན་པ་བསྣུབས་པ་ནས་ལོ་བརྒྱ་དང་བཅུ་གཅིག་དགུ་ཟེར་ཡང་ལོ་གཉིས་ཀྱི་འགྱངས་ལས་མེད་པས་མི་འགལཔ་ས་བྱ་ལ་བསྟན་པ་བྱུང་ཟེར།
བཅོམ་ལྡན་རིག་རལ་ཡང་འདི་དང་མཐུན་ཤས་ཆེ། བུ་སྟོན་རིན་པོ་ཆེ་ལོ་དོན་གསུམ་རྒན་མོ་ཞིག་གི་ངག་ལ་བརྟེན་ཟེརདོན་གཅིག་ན་བྱུང་ཟེར།
དཔལ་ལྡན་བླ་མ་དགུ་བཅུ་རྩ་བརྒྱད་ན་བྱུང་ཟེར་ཀམ་ཀམ་སྤྱན་སྔ་ལོ་བརྒྱ་དང་བཞི་བཅུ་ན་བྱུང་ཟེར། འབྲོམ་སྟོན་པ་ལོ་དོན་བརྒྱད་པ་ས་སྟག་ལ་བྱུང་ཟེར་དེབ་སྔོན་པ་

འདིའི་རྗེས་སུ་འབྲངསཏེ་ཕྱི་མ་འདི་ལེགས་སོ། །དེའི་ཚེ་ལོ་ཆེན་རིན་བཟང་རབ་བྱུང་མཛད་ནས་ལོ་བརྒྱད་འདའ་འདུག་པས་བསྟན་པ་བྱུང་བ་དབུས་གཙང་ལས་མངའ་རིས་སྔ་བ་ཡིན་འདུག དབུས་གཙང་དུ་བསྟན་པ་བྱུང་ནས་ལོ་རེ་ལྔ་པ་ཆུ་རྟ་ལ་ཇོ་བོ་མངའ་རིས་སུ་བྱོན།
དེ་ནས་ལོ་བརྒྱ་དང་གསུམ་པ་ཤིང་བྱི་ལ་ཁ་ཆེ་པཎ་ཆེན་བོད་དུ་བྱོན། དེ་ནས་ལོ་བཞི་བཅུ་རྩ་གཅིག་པ་ཤིང་འབྲུག་ལ་ཆོས་རྗེ་ས་སྐྱ་པ་གོང་དུ་བྱོན།
དེ་ནས་ལ་ཉི་ཤུ་རྩ་གཉིས་པ་ཤིང་གླང་ལ་འགྲོ་མགོན་འཕགས་པ་གོང་ནས་སྔ་རེས་དབུས་སུ་བྱོན། ལོ་འདི་རྒྱལ་པོ་ཁྲི་དར་མ་ཤིང་གླང་ལ་བཀྲོངས་པ་ནས་དྲུག་ཅུ་སྐོར་ལྔ་སོང་བ་དེ་ཡིན། དེ་ནས་དེང་སང་གི་ས་ཁྱི་འདི་ཡན་ལ་ལོ་ཉིས་བརྒྱ་བཅུ་བཞི་སོང་།
།རྒྱ་ནག་དང་ཧོར་གྱི་རྒྱལ་རབས་བཤད་པ་ལ་གཉིས།དང་པོ་ནི་རྒྱ་ནག་གི་རྒྱལ་པོ་ལ་སྔ་བ་ཅིའུ་ཞེས་པ་བྱུང་། འདི་བཅོམ་ལྡན་འདས་ཀྱི་མེས་རྒྱལ་པོམེས་པོ་གཞུ་ཏན་དང་དུས་མཉམ།
དེ་ནས་རྒྱལ་རབས་བཞི་སོང་བ་ན་ཅིའུ་དབང་རྒྱལ་ཞེས་པ་རྒྱལ་སར་བཏོན་ནས་ལོ་ཉི་ཤུ་རྩ་བཞི་པ་ཤིང་ཕོ་སྟག་གི་ལོ་ལ་སང་ས་རྒྱས་འཇིག་རྟེན་དུ་བྱོན་དེའི་ཚེ་རྒྱ་ནག་གི་ཡུལ་འོད་ཀྱིས་ཁྱབཕྱིས་ཅིའུ་ཡི་རྒྱལ་རྒྱུད་སུམ་ཅུ་རྩ་དྲུག་བྱུང་བས་ལོ་བརྒྱའི་བར་དུ་རྒྱལ་སྲིད་བཟུང་།
དེ་རྗེས་གན་རྒྱལ་པོ་ཕའུ་གཉིས་དང་།དེ་ནས་ཧན་གྱི་རྒྱལ་རྒྱུད་བཅུ་གཉིས་རིམ་པར་བྱུང་།
དེ་ནས་ཨི་མང་ཟེར་བའི་བློན་པོ་ཞིག་གིས་རྒྱལ་ས་ཕྲོགས་ཏེ་ལོ་འགའ་བཟུང་། དེ་ནས་ཧན་གྱི་

རྒྱལ་རྒྱུད་གཅིག་གིས་ཨི་མང་བསད་ནས་རྒྱལ་ས་བཟུང་། དེའི་བུ་ཧན་མན་ཏི་རྒྱལ་པོ་ཞེས་པས་རྒྱལ་ས་བཟུང་བའི་དུས། རྒྱ་ནག་ཏུ་སངས་རྒྱས་ཀྱི་བསྟན་པ་བྱུང་སྟེ༑ བོད་དུ་བསྟན་པ་བྱུང་བ་ལས་ཆེས་སྔ་བ་ཡིན།
དེ་ནས་ཧན་གྱི་རྒྱལ་རབས་ཉི་ཤུ་རྩ་བཞི་པ་ཧན་སྟེ་རྒྱལ་པོའི་དུས་སུ་བློན་པོ་ཞིག་གིས་རྒྱལ་ས་ཕྲོགས་ནས་མི་རབས་ལྔའི་བར་དུ་བཟུང་། དེའི་ལག་ནས་ཡང་ཁོ་རང་གི་བློན་པོ་ཞིག་གིས་རྒྱལ་ས་ཕྲོགས།
དེའི་རྗེས་སུ་ཧིའུ་ཙིང་གི་རྒྱུད་པ་དུང་ཙིང་དང་། བསི་ཙིང་གཉིས་བྱུང་བའི་ཕྱི་མ་འདིའི་དུས་སུ་ཙན་དན་ཇོ་བོ་ལེན་དུ་བཏང་། ལོན་དུས་བསི་ཙིང་འདས་ནས་མི་དཔོན་ཆིང་སང་བྱ་བས་ཙན་དན་ཇོ་བོ་ལེན་པ་པོའི་དམག་དཔོན་དེས།
བསི་ཆོན་དང་། ཙིའུ་མཁར་ཉི་ཤུ་རྩ་བཞིའི་བདག་བྱས་ནས་རྒྱལ་སྲིད་ལོགས་སུ་བསྐྱངས། ཕྱིས་ཆིང་སང་རྒྱུད་ཀྱི་རྒྱལ་པོས་དམག་དཔོན་རྒྱལ་པོའི་རྒྱུད་པའི་ལག་ནས་ཙན་དན་ཇོ་བོ་ལོན་ཏེ་མཆོད་པར་སྣང་།
མེ་ལོང་མར་ནི་ཙན་དན་ཇོ་བོ་དང་ཇོ་བོ་ཤཱཀྱ་མུ་ནེ་གཉིས་ཀ་བསི་ཙིང་གི་དུས་སུ་བྱོན་པར་བཤད་དེ་འབྲེལ་བ་མེད་དོ། །ཙན་དན་ཇོ་བོ་འདི་ད་ལྟ་རྒྱ་ནག་གི་ས་ཆ་འདིར་བཞུགས་ཀྱི་གཏམ་ནི་སུ་ལ་ཡང་ཡོད་པར་མ་ཐོས།
བྱོན་པའི་ལོ་རྒྱུས་ནི་སངས་རྒྱས་ང་མྱ་ངན་ལས་འདས་ནས་ལོ་སྟོང་ན་སྐུ་འདིས་རྒྱ་ནག་གི་ཡུལ་དུ་སེམས་ཅན་གྱི་དོན་བྱེད་པར་འགྱུར་རོ། །ཞེས་ལུང་བསྟན་པ་ཉིད་ཀྱིས་ཤེས།འདི་དང་ཤིང་སྟག་ལ་སངས་རྒྱས་འཁྲུངས་པ་རྒྱའི་དུས་འཁོར་སོགས་དང་མི་འདྲརྩིས་ལ་ཤར་བ་གཉིས་ལ་རྩིས་གཞི་མཛད་ནས།
བླ་མ་འཕགས་པས་ཕོ་བྲང་དུ་བསྟན་པའི་རྩིས་མཛད། ཕྱིས་ཆུ་མིག་ཆོས་འཁོར་དུས་རྩིས་རྒྱལ་པོ་ལུགས་ཀྱི་བསྟན་རྩིས་ལ་གཞི་མཛདཔ་ལས་ནི་འདས་ལོ་ཉུང་

བར་སྣང་། ཆིང་སང་གི་རྒྱུད་དེ་ཆད་ནས་གན་རྒྱལ་པོ་ཕའུ་གཉིས་ཀྱིས་རྒྱལ་ས་བཟུང་། དེའི་རྗེས་སུ་རྒྱལ་པོ་ཐང་ཞེས་པ་བྱུང་སྟེ། བོད་ཀྱི་རྒྱལ་པོ་གནམ་རི་སྲོང་བཙན་དང་དུས་མཉམ། དེའི་སྲས་རྒྱལ་པོ་ཐང་ཀ་འོ་བཟུང་།
དེའི་སྲས་རྒྱལ་པོ་ཐའི་རྫུང་རྒྱལ་པོ་སྟེ། སེང་གེ་བཙན་པོ་དང་དོན་གཅིག འདིས་བོད་ཀྱི་རྒྱལ་པོ་སྲོང་བཙན་སྒམ་པོ་ལ་སྲས་མོ་བྱིན་པ་ཡིན་ནོ། །དེ་ལ་སྲས་བདུན་བྱུང་བའི་ཆེ་བའི་རྒྱུད་པ་ཛུང་ཛུང་རྒྱལ་པོ་སྟེ།
བོད་ཀྱི་རྒྱལ་པོ་མེས་ཨག་ཚོམ་དང་དུས་མཉམ་ཞིང་བསྙེན་དུ་འབྲེལ་བའང་ཡིན་ནོ། །དེའི་སྲས་ཧན་ཛུང་རྒྱལ་སར་བསྐོས་པ་སྐབས་ཤིིག་ནས་བློན་པོ་གཅིག་གིས་རྒྱལ་ས་ཕྲོགས་ཏེ།
ལང་ཞེས་པའི་རྒྱལ་རྒྱུད་སོགས་རུས་མི་གཅིག་པའི་རྒྱལ་རབས་ཚན་པ་ལྔ་ལ་རྒྱལ་པོ་བཅོ་ལྔ་བྱུང་།དེའི་རྗེས་སུ་ཅིའུ་ཐའི་ཛུང་ཞེས་པའི་རྒྱལ་པོ་བྱུང་བ་འདི་ནས་རྒྱལ་ས་ངོ་བོ་མི་ཉག་ལ་ཤོས་ཏེ།
རྒྱུད་རིགས་བརྒྱད་སྤེན་ལང་གི་ས་ཆར་བྱུང་ཞིང་། ཕྱིས་སྨན་རྩེའི་ཡུལ་དུ་རྒྱལ་རབས་བརྒྱད་བྱུང་སྟེ་སྨན་རྩེ་ལྷ་བཙུན་འདིས་ས་སྐྱར་སྤྱིལ་འཛིན་མཛདཔའི་བར་དུའོ། །མི་ཉག་ལ་ཤོར་ཚུལ་ནི་བྱང་ངོས་དང་མི་ཉག་སྒའི་བར་གྱི་རི་གཅིག་ལ་ཀླུ་བདུད་ཆེན་པོ་སེ་ཧཱུ་ཞེས་པ་གཅིག་ཡོད་པ་དང་།
བྱང་ངོས་མཁར་ནང་གི་བུད་མེད་ཤ་ཟའི་རིགས་ཤིག་ལྷན་དུ་འདུས་པ་ལས། བུ་གཅིག་སྐྱེས་པའི་ཚེ་ནམ་མཁའ་ལ་སྔོན་མེད་པའི་སྐལ་མ་རྟགས་ཅན་ཤར་བ་མཐོང་ནས་རྒྱས་རྩིས་བྱས་པས་རྒྱལ་ས་འཕྲོག་པའི་མི་གཅིག་སྐྱེས་པར་ཤེས་ནས་ཐམས་ཅད་སྐྲག་ཟེར།
བུ་དེ་ནར་སོན་པའི་ཚེ་རྒན་མོ་མི་མ་ཡིན་ཞིག་གི་ངག་བཞིན་རྟ་པ་མང་པོ་ཁྲིད་ནས་ཕོ་བྲང་དུ་འཕགས་པས་རྒྱལ་པོ་བློན་པོ་དང་བཅས་པ་ཁ་ཡར་དམ་ཁ་སྐྱེལ་དུ་བྱུང་བ་

ཀུན་བསད་ནས། རྒྱའི་རྒྱལ་ཁམས་མི་ཉག་གིས་བདག་བྱས། དེའི་མིང་ཡང་ཕའི་མིང་ནས་སྦྱར་ཏེ་སེའུ་རྒྱལ་པོ་ཞེས་གྲགས། དེ་ནས་མི་ཉག་གི་རྒྱལ་པོ་རྒྱ་རྒོད་ཡན་ལ་རྒྱལ་རབས་དྲུག་བྱུང་ཞིང་ལོ་ཉིས་བརྒྱ་དྲུག་ཅུའི་བར་མི་ཉག་གི་བསྟན་པ་བྱུང་བ་ཡིན་ནོ།
།གཉིས་པ་ཧོར་གྱི་རྒྱལ་རབས་བཤད་པ་ལ་གཉིས། དངོས་དང་།སླར་ཡང་རྒྱའི་བསྟན་པ་བྱུང་ཚུལ་ལོ། ། དང་པོ་ནི་ཧོར་གྱི་རྒྱལ་པོ་ལ་སྔ་བ་གནམ་གྱི་བུ་སྤོར་ཏ་ཆེ་སྟེ།
རྒྱ་ནག་ཙིའུ་རྒྱལ་པོ་ལས་ནམ་དུས་ཕྱི་བར་མངོན། དེ་ནས་བཟུང་སྟེ་ཐའི་ཛུང་ཇིང་གིན་རྒྱལ་པོའི་བར་རྒྱལ་རབས་ཉི་ཤུ་རྩ་གཉིས་ཀྱི་རིང་ནི་མཐའ་ཁོབ་ཀྱི་རྒྱལ་ཁམས་ལ་དབང་བསྒྱུར་བའི་མི་བདག་ཡིན་པ་མ་གཏོགས་ཆོས་སྤྱོད་པའི་རྒྱལ་པོར་མི་སྣང་ལ།
འདིའི་རྗེས་སུ་ཧོར་ཇིང་གིན་རྒྱལ་པོ་བྱོན་པ། རྒྱ་དང་བོད་དང་མི་ཉག་གི་རྒྱལ་ཁམས་ཐམས་ཅད་འོག་ཏུ་བཅུག་ཅིང་། ལོ་ཉི་ཤུ་རྩ་གསུམ་གྱི་རིང་རྒྱལ་སྲིད་ཆོས་ཀྱིས་བསྐྱངས་ཏེ།
དགུང་ལོ་རེ་གཅིག་པ་ཆུ་སྟག་ལ་འདས། ལོ་འདི་ཆོས་རྗེ་ས་སྐྱ་ཡང་རེ་གཅིག་པ་ཡིན། རྒྱལ་པོ་དེའི་སྲས་གོ་ཏན་གྱིས་རྒྱལ་སྲིད་ལོ་དྲུག་བསྐྱངས། དེ་ནས་བཟུང་སྟེ་ས་སྐྱ་པ་དང་ཡོན་མཆོད་དུ་འབྲེལ།
དེའི་སྲས་གོ་ཡུག་རྒྱལ་པོས་རྒྱལ་ས་ཟླ་བ་དྲུག དེ་ལ་སྲས་གསུམ་ལས་ཆེ་བ་མོང་གོལ་རྒྱལ་པོས་ལོ་དགུ་ཐེ་རང་གི་སྤྲུལ་པཆུང་བ་ཧུ་ལར་གྲགས་པས་སྟོད་ཧོར་གྱི་རྒྱལ་པོ་བྱས།
མངའ་ཐང་ལོངས་སྤྱོད་རྒྱ་ཆེ། སྲས་འབྲིང་པོ་སེ་ཆེན་གན་གྱི་རྒྱལ་པོ་ཆུ་བྱ་ལ་འཁྲུངས། དགུང་ལོ་ཞེ་བརྒྱད་པ་ལྕགས་སྤྲེལ་ལོར་རྒྱལ་སར་བྱོན། རྒྱ་བོད་ཧོར་གསུམ་མི་ཉག་གི་རྒྱལ་ཁམས་དང་བཅས་པ་ལ་དབང་བསྒྱུར
། ཕྱིས་ཀྱི་རྒྱལ་པོ་གཅིག་ལ་

སྟོབས་མངའ་ཐང་ཆེ་ཞིང་བསྟན་པ་ལ་གུས། ཀརྨ་པཀྴིས་གྲུབ་རྟགས་བསྟན་ནས་དད་པར་བྱས་པའི་རྒྱལ་པོ་གུ་བེ་ལ་ཡང་སེ་ཆེན་འདི་ཡིན་པར་མངོན་ཨུ་རྒྱ ན་བ་ཧོར་ཡུལ་དུ་བྱོན་ཞེས་པའང་འདིའི་དུས་སུ་ཡིན་པ་འདྲབརྒྱད་ཅུ་རྩ་གཉིས་པ་ཤིང་རྟ་ལོར་གཤེགས།
དེ་རྗེས་རྒྱལ་པོ་ཨོལ་བྱ་ཐུལ་གྱིས་རྒྱལ་སྲིད་ལོ་བཅུ་གསུམ་བཟུང་། འདིའི་རིང་ལ་སྣར་ཐང་གི་བསྟན་འགྱུར་བྱུང་། དེ་ནས་རིམ་པ་བཞིན་གོ་ཡུག་རྒྱལ་པོས་ལོ་བཞི།
ཨ་སུ་ཏ་བུར་ཡན་རྒྱལ་པོས་ལོ་དགུ། ས་ཏིང་ཕ་ལས་ལོ་གསུམ། ཐེ་མུར་ཅི་དབང་གིས་ལོ་ལྔ། ར་ཁྱི་ཕག་གིས་ཞག་བཞི་བཅུ། ཀུ་ཤ་ལ་རྒྱལ་པོས་ཟླ་བ་གཅིག ཐོག་ཐེ་མུར་རྒྱལ་པོས་ལོ་ལྔ་དང་།
རིན་ཆེན་དཔལ་རྒྱལ་པོས་ཟླ་བ་གཅིག་སྟེ། ཆོས་རྗེ་རང་བྱུང་རྡོ་རྗེ་མངའ་རིས་ཕོ་བྲང་དུ་བྱོན་པ་རྒྱལ་པོ་འདི་གཉིས་ཀྱི་དུས་ཡིན། དེ་ནས་ཟླ་བ་དྲུག་རྒྱལ་ས་སྟོངས།དེ་རྗེས་ཐ་མུར་ཐ་ཤྲིས་སྲིད་ལོ་འགའ་བཟུང་།
དེའི་རྗེས་སུ་རྒྱལ་པོ་ཐོ་གན་ཐེ་སེ་ཆེན་འདས་ནས་ཧོར་རྒྱལ་པོ་བྱོན་པ་ལ་འདི་བསྟན་པའི་ཞབས་ཏོག་ཆེམུར་ཆུ་བྱ་ ལལོར་རྒྱལ་སར་བྱོན། ཛིང་གིན་རྒྱལ་པོ་འདས་ནས་ལོ་དགུ་བཅུ་རྩ་གཉིས་དང་།
སེ་ཆེན་འདས་ནས་ལོ་བཞི་བཅུ་སོང་བ་དེ་ཡིན།རྒྱལ་སྲིད་ལོ་སུམ་ཅུ་རྩ་དྲུག་བསྐྱངས། མེ་ལོང་མར་ཞེ་བརྒྱད་ཅེས་ཀྱང་ཟེར། སྔ་སོར་ཆོས་རྗེ་རང་བྱུང་བ་གོང་དུ་བྱོན་པ་ལྔ་བཅུ་རྩ་དྲུག་ལ་ཕོ་བྲང་ཉིད་དུ་གཤེགས་ནས་གདུང་ཙན་དན་མེས་བསྲེགསཚུན་གྱི་ཞབས་ཏོག་མཛད།
ཕྱིས་ཆོས་རྗེ་རོལ་པའི་རྡོ་རྗེ་སྤྱན་དྲངས་ཤིང་། བུ་སྟོན་རིན་པོ་ཆེ་ཡང་ཨེ་ཕེབས་ཀྱི་གདན་འདྲེན་པར་བཏང་བ་ཡིན་ཟེར།
ས་ཕོ་སྤྲེལ་གྱི་ལོ་ལ་རྒྱ་ནག་ལ་རྒྱལ་ས་ཤོར་ལས་དབང་གི་དུས་ལ་བབས་ཟེརནས་ཧོར་

ཡུལ་དུ་བྲོས། དེའི་ཚེ་མདོ་སྨད་དུ་རྗེ་རིན་པོ་ཆེའཁྲུངས་ནས་ལོ་བཅུ་གཉིས་ལོན། དེ་ནས་དེང་སང་གི་ས་ཁྱི་འདི་ཡན་ལ་ལོ་བརྒྱ་དང་བདུན་ཅུ་འདས། །གཉིས་པ་སླར་ཡང་རྒྱའི་བསྟན་པ་བྱུང་ཚུལ་ནི་རྒྱ་ནག་ཕག་གདོང་རྒྱལ་པོས་ས་སྤྲེལ་རྒྱ་ནག་གི་ཡིག་ཚང་ལས་བྱུང་ཟེརལོར་ཧོར་གྱི་རྒྱལ་ས་བླངས་པ་ནས་རྒྱལ་སྲིད་ལོ་སུམ་ཅུ་རྩ་གསུམ་བཟུང་།
མེ་ལོང་མ་སོགས་སུ་ཏའི་མིང་རྒྱལ་པོས་ཟེར་ཏེ་སྤྱི་མིང་ཡིན་པས་མི་འགལ་ལོ།
།དེ་རྗེས་ཀྱི་ཧུན་རྒྱལ་པོས་ལོ་གཉིས་དང་། རྒྱལ་པོ་ཡེ་དབང་གིས་ལོ་ཉི་ཤུ་རྩ་གཉིས་བཟུང་། འདིས་སྔ་སོར་རྗེ་རིན་པོ་ཆེ་གདན་འདྲེན་པར་བཏང་ཡང་མ་ཕེབས་པས་ཀརྨ་པ་ཆོས་རྗེ་ཆོས་དཔལ་བཟང་བོ།
ས་སྐྱ་པ་ཀུན་དགའ་བཀྲ་ཤིས། སེ་ར་བ་ཤཱཀྱ་ཡེ་ཤེས་གསུམ་གདན་དྲངས་ནས་རིམ་པ་བཞིན།དེ་བཞིན་གཤེགས་པ། ཐེག་ཆེན་ཆོས་རྗེ། བྱམས་ཆེན་ཆོས་རྗེ་ཞེས་མཚན་གསོལ། སྤྱིར་ཡང་ཇོ་བོ་རིན་པོ་ཆེ་ལ་ན་བཟའ་མཆོད་རྫས་ཕུལ་བ་དང་།
རྒྱ་བོད་ཀྱི་རབ་བྱུང་རྣམས་ལ་གུས་པར་མཛད་ནས་ཡོ་བྱད་བཏང་བ་ནི་བསམ་གྱིས་མི་ཁྱབ་ཅེས་གྲགས། དེ་ནས་གཞན་ཛུང་གིས་ལོ་བཞི་དང་། ཟོན་ལྡེ་རྒྱལ་པོས་ལོ་བརྒྱད་དེ།
འདིའི་རིང་ལ་དགེ་ལྡན་གྱི་ཐུབ་པ་གནས་བཅུའི་ཐང་ག་ཡ་མཚན་ཅན་འདི་བྱུང་། ཅིན་ཐུང་གིས་ལོ་བཅུ་གསུམ། གྱིན་ཐས་ལོ་བདུན། ཐིང་ཞུན་གྱིས་ལོ་བརྒྱད་། ཆིང་ཧོ་རྒྱལ་པོས་ལོ་བཅུ་གཅིག དེ་ནས་དེང་སང་གི་བར་ཞིང་ཆེན་བཅུ་གསུམ་གྱི་རྒྱལ་ཁམས་ལ་དབང་བྱེད་པའི་ཆོས་རྒྱལ་རིམ་པར་བྱོན་པ་ཡིན་ནོ།
།

བོད་དུ་རྒྱ་ཧོར་གྱི་ལུང་བྱུང་ཚུལ་ནི། ཧོར་ཇིང་གིར་རྒྱལ་པོས་རྒྱལ་སར་བྱོན་ནས་ལོ་ཉི་ཤུ་ལོན་པ་ལྕགས་ཕོ་བྱི་བ་ལོར་དམག་དཔོན་ལ་བྱི་དང་དོར་རྟ་གཉིས་ཀྱིས་ མགོསམགོ་བྱས་ཧོར་དམག་ཁྲག་ཁྲིག་མང་པོ་བོད་དུ་བཏང་སྟེ།གྲོང་ཁྱེར་ཕལ་ཆེར་བཅོམ།
འབྲི་གུང་སྒོམ་པ་ཤག་རིན་ཧོར་དམག་གིས་བཟུང་བའང་འདི་རེས་ཡིན། རྭ་སྒྲེང་དང་རྒྱལ་ལྷ་ཁང་དུ་དགེ་འདུན་མང་པོ་བཀྲོངས་པ་ཡིན་ཞེས་དེབ་སྔོན་ལས་འབྱུང་ཡང་རྭ་སྒྲེང་ལ་ཁུངས་གཞན་གསལ་བ་མ་མཐོང་བས་བརྟག་གོ།
།ལྕགས་བྱི་འདི་ཆོས་རྗེ་ས་སྐྱ་པའི་ང་དགུ་པ་ཡིན། དེ་དག་ནི་ཡན་ལག་བཞི་པའི་དཔུང་ཆེན་པོས་བསྡིགས་ནས་བོད་ཀྱི་རྒྱལ་ཁམས་ཆམ་ལ་ཕབ་པ་ཙམ་ཡིན་ལ།
སླད་ནས་མངའ་འོག་ཏུ་བཅུག་སྟེ་ལུང་བསྒྱུར་བ་ནི་ས་སྐྱ་པ་དང་ཡོན་མཆོད་དུ་འབྲེལ་བ་ནས་བྱུང་།དེ་ལ་སྔོན་དུ་དཔལ་ས་སྐྱའི་བླ་རབས་རགས་རིམ་གཅིག་བརྗོད་ན།འཁོན་དཀོན་མཆོག་རྒྱལ་པོས་ཆུ་མོ་གླང་གི་ལོ་ལ་དཔལ་ས་སྐྱའི་སྡེ་ཆེན་པོ་བཏབ།
གསང་ནེའུ་ཐོག་དང་བཏབ་ལོ་གཅིག་རྔོག་ལེགས་པའི་ཤེས་རབ་ཀྱི་སྐུ་ཚེའི་མཇུག་ལ་ཡིནརྭ་སྒྲེང་བཏབ་ནས་ལོ་བཅུ་བདུན་སོང་བ་དེ་ཡིན།དེའི་སྲས་ས་ཆེན་ཀུན་དགའ་སྙིང་པོ་ཆུ་སྤྲེལ་ལ་འཁྲུངས།
བཅུ་གཅིག་པ་ལ་ཡབ་གཤེགས་པས་བ་རི་ལོ་ཙཱ་བས་གདན་ས་ཐོགས་ཤིག་མཛད། དེ་རྗེས་དགུང་ལོ་ཉིི་ཤུ་པ་ལ་གདན་སར་བྱོན། དྲུག་ཅུ་རྩ་བདུན་པ་ས་སྟག་ལོར་གཤེགས།
ས་ཆེན་ལ་སྲས་བཞི་འཁྲུངས་པའི་དང་པོ་ཀུན་དགའ་འབར། རྒྱ་གར་དུ་བྱོན་པ་ཉེར་གཉིས་ལོན་དུས་མ་གྷ་ངྷར་གཤེགས།

གཉིས་པ་རྗེ་བཙུན་བསོད་ནམས་རྩེ་མོ་འདིས་གདན་ས་མཛད་པ་འདྲཆུ་ཁྱི་ལོར་འཁྲུངས། བཞི་བཅུ་རྩ་གཅིག་པ་ཆུ་སྟག་ལོར་གཤེགས།གསུམ་པ་རྗེ་བཙུན་གྲགས་པ་རྒྱལ་མཚན་མེ་ཡོས་ལོར་འཁྲུངས། ཉེར་དྲུག་པ་ཆུ་འབྲུག་ལོ་ལ་གདན་སར་བྱོན་ཏེ།
ཐེག་པ་ཆེན་པོ་གསང་སྔགས་ཀྱི་བསྟན་པའི་སྲོག་བཟུང་བདུན་ཅུ་བཞེས་པ་མེ་བྱི་ལོར་གཤེགས། དགོངས་པ་རྫོགས་ཐབས་སུ་དགེ་འདུན་མང་དུ་སྤྱན་དྲངས་ནས་རྗེ་སྤྱན་སྔ་གྲལ་དབུར་གདན་དྲངས་པ་ལ་ཕེབསབསྙེན་བཀུར་གྱིས་མཆོད་ཅིང་།
ཆོས་རྣམ་པར་གཏན་ལ་ཕབ་པ་ལ་མེ་ཕོ་བྱི་བའི་ཆོས་འཁོར་ཞེས་ཟེར། དེའི་ཚེ་ཆོས་རྗེ་ས་སྐྱ་པས་རྒྱལ་པོ་ལུགས་ཀྱི་བསྟན་རྩིས་ལ་རྩིས་གཞི་མཛད་ནས་བསྟན་པའི་རྩིས་མཛད་པ་འདས་ལོ་མང་བའི་ཕྱོགས་ཡིན།
འདི་ལ་རྩིས་གཞི་མཛད་ནས་ཆོས་རྒྱལ་འཕགས་པ་ཆུ་མིག་ཆོས་འཁོར་དུས་དང་། བླ་མ་དམ་པས་ཡར་ཀླུངས་ཆོས་འཁོར་དུས་སུའང་རྩིས་པར་སྣང་། བཞི་པ་དཔལ་ཆེན་འོད་པོ་ལྕགས་རྟ་ལ་འཁྲུངས།
ང་བཞི་པ་ཆུ་ཕག་ལ་གཤེགས།དེ་ལ་སྲས་གཉིས་ལས་ཆེ་བ་ས་སྐྱ་པཎྜི་ཏ་ཆུ་སྟག་ལ་འཁྲུངས༑ རྗེ་བཙུན་བསོད་ནམས་རྩེ་མོའི་གཤེགས་ལོ་ཡིན། གཅུང་ཟངས་ཚ་བསོད་ནམས་རྒྱལ་མཚན་ཤིང་འབྲུག་ལ་འཁྲུངས།
ང་དྲུག་པ་ས་ཕག་ལ་གཤེགས། དེ་ལ་སྲས་ཆོས་རྒྱལ་འཕགས་པ། འགྲོ་མགོན་ཕྱག་ན། རིན་ཆེན་རྒྱལ་མཚན། ཡེ་ཤེས་འབྱུང་གནས་དང་བཞི། ཕྱག་ནའི་སྲས་ངྷརྨ་པཱ་ལ།ཡེ་ཤེས་འབྱུང་གནས་ཀྱི་སྲས་བདག་ཉིད་ཆེན་པོ་བཟང་པོ་དཔལ།
འདི་ལ་སྲས་བསོད་ནམས་བཟང་པོ། ཀུན་དགའ་བློ་གྲོས། མཁས་བཙུན་ནམ་ལེགས། ནམ་མཁའ་རྒྱལ་མཚན། ཀུན་དགའ་ལེགས་པའི་འབྱུང་གནས།

ཀུན་དགའ་རྒྱལ་མཚན། ཀུན་དགའ་ལེགས་པའི་རྒྱལ་མཚན། ཀུན་དགའ་ཉི་མའི་རྒྱལ་མཚན། དོན་ཡོད་རྒྱལ་མཚན། བསོད་ནམས་རྒྱལ་མཚན་དང་བཅུ། གཞན་གཞོན་ནུ་ལ་གཤེགས་པ་གཉིས་དང་བཅུ་གཉིས་འཁྲུངས། བསོད་ནམས་བཟང་པོའི་སྲས་དབང་རཏྣ།
ཀུན་དགའ་རྒྱལ་མཚན་རབ་ཏུ་མ་བྱུང་གོང་གི་སྲས་ཆོས་ཀྱི་རྒྱལ་མཚན་དང་། བློ་གྲོས་རྒྱལ་མཚན་གཉིས། དབང་ཀུན་དགའ་ལེགས་པའི་རྒྱལ་མཚན་ལ་སྲས་བསོད་ནམས་དང་གྲགས་པ་རྒྱལ་མཚན་གཉིས།
མཁས་བཙུན་པའི་སྲས་བླ་མ་ཀུན་རིན་པ། ཆོས་ཀྱི་རྒྱལ་མཚན་པའི་སྲས་ཐེག་ཆེན་ཀུན་བཀྲས་པ་སོགས་སོ། །དེ་ཡང་ཆོས་རྗེ་ས་སྐྱ་པས་མཁས་པའི་བྱ་བ་རྣམ་པ་གསུམ་གྱི་སྒོ་ནས་བསྟན་པ་རིན་པོ་ཆེའི་སྲོག་བཟུང་སྟེ།
ས་སྐྱ་པ་ཞེས་པའི་སྒྲ་ཆེན་པོ་ཕྱོགས་ཀུན་ཏུ་བསྒྲགས་པའི་སྙན་པ་གསན་ཏེ། ཉིད་ཀྱིས་དགུང་ལོ་རེ་གསུམ་བཞེས་པའི་ཤིང་འབྲུག་ལ། རྒྱལ་པོ་ཆེན་པོ་གོ་ཏན་གྱིས་ཚེ་རིངས་གནམ་གྱི་ཤེ་མོང་ལས་རྒྱ་བསོད་ནམས་དཔལ་གྱིས་མངོན་པར་མཐོ།
རྒྱལ་པོ་ངེད་ཀྱི་ལུང་། བོད་ས་སྐྱ་པཎྜི་ཏ་ཀུན་དགའ་རྒྱལ་མཚན་དཔལ་བཟང་པོ་ལ་ཟློ་བ། ཞེས་སོགས་ཀྱི་ཆབ་ཤོག་གསེར་ཡིག་པ་དང་བཅས་པ་མངགས་ནས་གདན་འདྲེན་དུ་བཏང་བ་ལས།
འཕགས་པ་བློ་གྲོས་རྒྱལ་མཚན་དགུང་ལོ་བཅུ་བཞེས་པ་དང་། ཕྱག་ན་དྲུག་ལོན་པ་ཞིག་ཕྱག་ཕྱིར་ཁྲིད་དེ་གོང་དུ་བྱོན། རྒྱལ་པོ་བློན་འབངས་འཁོར་བཅས་ཐེག་པ་ཆེན་པོའི་ཆོས་ཀྱིས་ཚིམ་པར་མཛད།
བདུན་ཅུ་བཞེས་པའི་ལྕགས་ཕག་ལ་བྱང་ངོས་སྤྲུལ་པའི་སྡེར་མེ་ཏོག་ར་བའི་སྡེ་དང་གཅིགསྐུའི་བཀོད་པ་བསྡུས། དེའི་ཚེ་འགྲོ་མགོན་འཕགས་པ་དགུང་ལོ་བཅུ་བདུན་བཞེས།

བཅུ་དགུ་པ་ནས་སེ་ཆེན་རྒྱལ་བུར་བཞུགས་པའི་བླ་མཆོད་མཛད་། ཉི་ཤུ་རྩ་གཅིག་པ་ཤིང་ཡོས་ལ་མེ་ཏོག་ར་བའི་སྡེར་བསྙེན་འུ་ཡུག་པ་ཆེན་པོ་མ་གཤེགས་ན་དབུས་སུ་མཛད་རྒྱུར་འདུགཔར་རྫོགས། ཉེར་དྲུག་པ་ལྕགས་སྤྲེལ་ལ་སེ་ཆེན་རྒྱལ་སར་ཐོན་པས་གོང་མའི་བླ་མར་གྱུར་ཏེ།
གནམ་ལ་ཉི་ཟླ་ཟུང་གཅིག་དང་། ས་ལ་མཆོད་ཡོན་རྣམ་གཉིས་ཞེས་གྲགས་ཆེ།སོ་གཅིག་པ་ཤིང་གླང་ལ་བོད་དུ་ཕེབས། སླར་ས་མོ་སྦྲུལ་ལ་གོང་དུ་བྱོན་ཏེ་འདི་རེས་ཤིང་ཁུན་གྱི་ལྷ་ཁང་བཞེངསལོ་བདུན་བཞུགས་ནས་ཞེ་གཉིས་པ་མེ་བྱི་ལ་ས་སྐྱར་ཕེབས།
དེ་ཡང་སེ་ཆེན་གན་གྱི་རྒྱལ་པོས་བོད་ཆོལ་ཁ་དབུས་གཙང་ཁམས་གསུམ་ལ་ཟེརགསུམ་བླ་མ་འཕགས་པ་རིན་པོ་ཆེ་ལ་དབང་ཡོན་དུ་ཕུལ་བ་བླ་མས་བླ་མའི་བྱ་བ་མཛད་པ་སྟེ་ཐུགས་དགོངས་མཆོག་ཏུ་བཟང་བས།
བོད་ཀྱི་ཆོས་པ་རྣམས་ལ་རང་རང་གི་ཆོས་ལུགས་སྐྱོངས་དེ་དུས་བོད་ཀྱི་ཆོས་པ་ཐམས་ཅད་ས་སྐྱ་པར་བསྒྱུར་ན་དབང་ཡོདཤིག་པའི་ཧོར་གྱི་འཇའ་ས་བསྒྲགས།
དཔོན་ཆེན་ན་རིམ་དུ་བསྐོས་པ་རྣམས་ཀྱིས་འཇིག་རྟེན་པའི་བྱ་བ་བྱེད་པ་སྟེ། དཔོན་ཆེན་ལ་སྔ་བ་ཤཱཀྱ་བཟང་པོ་རྒྱལ་པོའི་ལུང་གིས་བོད་ཆོལ་ཁ་གསུམ་ལ་དབང་བའི་དམ་ཁ་བྱིན་ནས་དཔོན་ཆེན་དུ་བསྐོས།
རྒྱབ་གནོན་གྱི་ཁྲིམས་བདག་ངོ་བོ་གོང་རང་ནས་མཛད་དེ། ལུང་བསྒྱུར་བ་དང་ཁྲལ་བསྡུས་སླ་བའི་ཕྱིར་དུ་ཧོར་དུད་བརྩིས་ནས། གཙང་ནས་ལ་སྟོད་ལྷོ་བྱང་ཤངས་པ་གསུམ།
ཆུ་ཞལ་མགུར་གསུམ་སྟེ་ཁྲི་སྐོར་དྲུག་དང་། དབུས་ནས་གཡའ་ཕག་ཐང་གསུམ།རྒྱ་འབྲི་ཚལ་གསུམ་སྟེ་ཁྲི་སྐོར་དྲུག་དང་། ཡར་འབྲོག་ཁྲི་སྐོར་ཏེ་ཁྲི་སྐོར་བཅུ་གསུམ་ལ་སོ་སོར་ཁྲི་དཔོན་བསྐོས་ནས་འཇའ་ས་གནང་ཞིང་།
ཁྲི་

དཔོན་རྣམས་ཀྱིས་ཀྱང་རང་རང་གི་འོག་ཏུ་སྟོང་དཔོན་བཅུ་བཅུ་བསྐོས་པ་ཡིན་འདུག དེ་ཡང་དཔོན་ཆེན་ཤཱཀ་བཟང་གིས་ལས་ཐབས་སུ་ལྷ་ཁང་ཆེན་མོའི་ལྕགས་རི་ཕྱི་ནང་དང་། ཁང་གསར་ཆེན་མོ་བརྩིགས། ཁོང་འདས་ནས་ནང་ཆེན་ཀུན་དགའ་བཟང་བོ་དཔོན་ཆེན་དུ་བསྐོས།
འདིས་རིན་ཆེན་སྒང་བླ ་བྲང་དང་། ལྷ་ཁང་ལྕགས་རི་དང་བཅས་པ་བཏབ། ཁོང་གིས་ལས་ཀ་གཏད་ནས་རིམ་པ་བཞིན་དཔོན་ཆེན་ཞང་བཙུན། ཕྱུག་པོ་སྒང་དཀར་པ།
བྱང་རིན་པ་དང་གསུམ་བླ་མའི་ཞལ་ཏར་བསྐོས།འདི་ལྟར་ན་བླ་མ་འཕགས་པ་དབུས་སུ་སྔ་རེས་ཕེབས་པ་ནས་དཔོན་ཆེན་བསྐོས་པར་བྱ་དགོས་པ་འདྲ། བླ་མ་དགུང་ཁོ་ཞེ་གསུམ་པ་མེ་མོ་གླང་གི་ལོ་ལ་འཆིམས་ཐམས་ཐད་མཁྱེན་པ་གྲལ་དབུར་སྤྱན་དྲངས་ནས་ཆུ་མིག་ཆོས་འཁོར་ཆེན་མོར་གྲགས་པ་མཛད
། དགུང་ལོ་ཞེ་དྲུག་པ་ལྕགས་འབྲུག་ལ་སྐུ་ཞི་བར་གཤེགས། དེ་ཡང་བླ་མ་རིན་པོ་ཆེ་དང་དཔོན་ཆེན་ཀུན་དགའ་བཟང་གི་བར་དུ་ཉེ་གནས་ཆེན་མོས་ཕྲ་མ་བཅུག་ནས་བླ་མའང་མ་དགྱེས།
འདི་ཁོག་ཏུ་བཞག་ནས་ལྐོག་ཏུ་ཉེ་གནས་ཀྱིས་རྒྱལ་པོ་ལ་ཡི་གེ་ཕུལ་བའི་རྐྱེན་བླ་མ་གཤེགས་ཧོར་དམག་བོད་དུ་བོས་པ་དགོངས་དོགས་ནས་ཉེ་གནས་ཀྱིས་བཀྲོངས་ཞེས་ཀྱང་ཟེརཔའི་ཕྱི་ལོ་ལྕགས་སྦྲུལ་ལ་སེ་ཆེན་གྱི་ལུང་གིས་ཧོར་དམག་བོད་དུ་ཤོར་ཏེ།
ཉང་སྨད་བྱ་རོག་རྫོང་ཕབ་ནས་དཔོན་ཆེན་པོ་བསད། དེ་ཡང་ཁོ་འཆི་ཁར་གོས་དཀར་པོ་དང་ཞྭ་ནག་པོ་ཞིག་གོན་འདུག་པའི་གཏམ་ཕྱིས་སུ་རྒྱལ་པོས་གསན་ནས་ཉེས་པ་མེད་པའི་བརྡར་དགོངས་ནས་དམག་དཔོན་རྣམས་ལ་བཀའ་བཀྱོན་ཕེབས་པ་ཡིན་འདུག
ལོ་འདི་ལ་དབོན་པོ་ངྷརྨ་པཱ་ལ་གདན་སར་བྱོན། དཔོན་

བྱང་རིན་གྱི་དུས་ན་སེ་ཆེན་གྱི་ཐུགས་ལ་བཏགས་ནས་ཤེལ་དམ་གནང་།བྱང་རིན་གྱི་རྗེས་སུ་དཔོན་ཆེན་དཀོན་གཞོན། དེ་ནས་དབོན་ཆེན་གཞོན་དབང་སྟེ། འདིའི་རིང་ལ་ཆེ་གསལ་ཆེན་མོ་དང་དབུས་གཙང་གི་ཁྲིམསཀྱི་ཞིབ་ཆ་ཕལ་ཆེ་བ་བྱས།
དེ་ནས་དཔོན་ཆེན་བྱང་རྡོར། དེ་ནས་དཔོན་ཆེན་ཨག་ལེན་ཏེ། འདིས་གདན་སའི་ལྕགས་རི་ཕྱི་མ་དང་དཔོན་པོ་རིའི་ལྕགས་རི་བཏབ། དཔོན་ཆེན་འདི་གསུམ་གྱི་བར་ལ་འབྲི་གུང་པ་དང་འཐབས།
ཁྱད་པར་ཨག་ལེན་གྱི་རིང་ལ་འབྲི་གུང་གླིང་འོག་ཏུ་གྲགས་པའི་བཅོམ་ཁྱེར་ཆེན་པོ་དེ་བཏང་། གླིང་ལོག་དེ་བུ་སྟོན་རིན་པོ་ཆེ་འཁྲུངས་པའི་ལྕགས་ཕོ་སྟག་གི་ལོ་ལ་ཡིན། དེ་ནི་ཕལ་ཆེར་འདིའི་གོང་ཐོག་ཁ་བ་རིན་ཆེན་སེ་སེས་འབྲི་གུང་གདན་ས་མཛད་པའི་ལོ་བདུན་པ་ཤིང་བྱ་ལ་བྱ་ཡུལ་གཟིམས་ཆུང་མ་གཏོགས་གླིང་ཐམས་ཅད་མེ་ལ་བསྲེགས་མཁན་པོ་གཙང་སྟོན་པ་ཡང་བཀྲོངསཔའི་མཐོང་ཆོས་སུ་བྱེད་པ་ཡིན་འདུག
དེ་ནས་ལོ་བཞི་པ་ཤིང་ཕོ་རྟ་ལ་གོང་མ་སེ་ཆེན་གཤེགས་འཕགས་པ་གཤེགས་པའི་ལོ་བཅུ་བཞི་པ་ཡིནདེ་ནས་ལོ་བཅུ་པ་མེ་རྟ་ལ་བདག་ཉིད་ཆེན་པོ་བཟང་པོ་དཔལ་གདན་སར་བྱོན། འདི་པ་གོང་དུ་བྱོན་པ་རྒྱལ་པོ་ཨོལ་བྱ་ཐུལ་གྱིས་རྒྱལ་སྲིད་སྐྱོང་བའི་དུས་ཡིན་ཚོད་འདུག
གདན་སར་ལོ་བཅུ་བདུན་བཞུགས་ནས་ཆུ་ཁྱི་ལ་གཤེགས། དེ་ནས་ལོ་གསུམ་པ་ཤིང་མོ་གླང་ལ་མཁས་བཙུན་ནམ་མཁའ་ལེགས་པ་གདན་སར་བྱོན། ཤིང་གླང་འདི་འགྲོ་མགོན་འཕགས་པ་གོང་ནས་སྔ་རེས་བྱོན་པའི་ཤིང་གླང་ནས་དྲུག་ཅུ་བསྐོར་གཅིག་སོང་བ་དེ་ཡིན།
དེ་ནས་ལོ་བཅུ་དགུ་པ་ཆུ་ལུག་ལ་མཁས་བཙུན་པ་གཤེགས། བདག་ཉིད་ཆེན་པོའི་སྲས་ནམ་མཁའ་རྒྱལ་མཚན་པ་

དང་། ཀུན་དགའ་ཉི་མའི་རྒྱལ་མཚན་པ་སོགས་གོང་དུ་བྱོན་པ་རྒྱལ་པོ་ཐོ་གན་གྱི་དུས་ཡིན་པ་འདྲའོ། །ཨག་ལེན་གྱི་རྗེས་སུ་དཔོན་ཆེན་གཞོན་དབང་བསྐྱར་ནས་བསྐོས ། དེ་ནས་རིམ་པ་བཞིན་ལེགས་པ་དཔལ། སེང་གེ་དཔལ།
འོད་ཟེར་སེང་གེ། ཀུན་དགའ་རིན་ཆེན། དོན་ཡོད་དཔལ། ཡོན་བཙུན། ཡང་འོད་ཟེར་སེང་གེ། རྒྱལ་བ་བཟང་པོ།དབང་ཕྱུག་དཔལ། བསོད་ནམས་དཔལ། ཡང་རྒྱལ་བ་བཟང་པོ་སྟེ་འདིའི་རྒྱུད་པས་ཤངས་དང་རྟ་ནག་གི་བདག་ཡུན་རིང་དུ་བྱས་ལ།
དེང་སང་ནི་འཕན་ཡུལ་ཨུ་རྒྱན་གཞིས་ཀ་དང་སྟོད་ལུང་ཕུར་ཡོད་། དེ་ནས་དཔོན་ཆེན་དབང་བརྩོན། ནམ་མཁའ་བསྟན་པ། དཔལ་འབུམ་སྟེ་འདིའི་རྒྱུད་པ་དབུ་རུ་སྒས་སྣ་ར་མ་སྒང་པསྟོད་སྨད་ན་ཡོད།
དེ་ནས་བློ་ཆེན། དེ་རྗེས་གྲགས་དབང་སྟེ ། འདིའི་རྒྱུད་པ་ཀླུང་ཤོད་རྒྱབ་ར་བན་ཡོད། དེ་ཡང་མཁས་བཙུན་པ་གདན་སར་བཞུགས་པའི་དུས་སུ་རྒྱལ་བ་བཟང་པོ་དང་དབང་བརྩོན་གྱི་དཔོན་ཆེན་གྱིས་ལས་ཀ་སྔ་ཕྱིར་བཟུང་།
འདི་གཉིས་ཀྱི་རིང་ཕག་མོ་གྲུ་པ་དང་འཐབས་པ་ལྕགས་སྦྲུལ་ཤར་བ་ཙམ་ནས་ས་སྐྱ་པའི་དབུས་ཀྱི་ས་ཆ་རྣམས་འདུམས་པའི་མགོ་བརྩམས་འདུག དེ་ལ་དཔོན་ཆེན་ནི་བཤད་པ་ལྟར་ས་སྐྱ་པའི་ཁྲིམས་བདག་དང་།
ནང་ཆེན་ནི་ནང་གི་གཉེར་པར་འདུག་ལ། དེའི་རྒྱུད་པས་ཉང་ཤབ་ཏུ་ས་བཟུང་།བར་སྐབས་ནས་སེ་རུ་བསོད་ནམས་དཔལ་དང་། ནང་ཆེན་ཀུན་དགའ་འཕགས་ཏེ་སྐུ་མཆེད་གཉིས་བྱུང་བའི་དང་པོས་ཉང་སྟོད་རྩེ་ཆེན་དང་།ཤག་སྟོད་སེང་གེ་རྩེ་གཉིས་བཟུང་།
ཀུན་མཁྱེན་འཕགས་འོད་དང་།ཆོས་རྗེ་ཤེས་སེང་བ་བླ་མཆོད་དུ་བཀུར་ཏེ་ལྷུན་པོ་རྩེའི་ཆོས་སྡེ་གསར་

འདེབས་སོགས་ཆོས་ལུགས་དགེ་ལྡན་པ་ཉག་ཅིག་ཡིནདཀར་ཕྱོགས་ཀྱི་མཛད་པ་བཟང་པོ་གྲུབ། དེ་རྗེས་དཔོན་རབས་གསུམ་བཞིའི་ཕ་རྒོད་ཁྱུང་རྒྱལ་དང་ཡུལ་འཁོར་བསྲུངསརིང་ལུགས་གཉིས་ཀའི་ཚུགས་ཆེ་བར་བྱུང་ནའང་།
བར་སྐབས་ཤིག་རིན་སྤུངས་པའི་དབང་དུ་བཏང་སྟེ། རྒྱལ་མཁར་རྩེ་བ་མིང་མེད་དུ་གཏོང་བའི་རྩིས་ཀྱིས་དཔུང་འཁྱེར་ལུགས་བྱེད་པ་དང་། སླར་རིན་སྤུངས་པ་ལ་དཔུང་ཤེད་ངོམ་པ་སོགས་བྱེད་པ་མ་མཁས་པའི་རྐྱེན།
དེང་སང་སྡེ་ཚུགས་རྣམ་པར་ཞིག་གོ། །ཀུན་དགའ་འཕགས་ཀྱིས་ཆུ་ཤར་ཁར་རྒྱལ་མཁར་རྩེ་བརྩིགས་ཏེ་སྡེ་ཚུགས་བཟུང་བ་ནས་རྩེ་ཤར་ནུབ་གཉིས་ཞེས་ཟེར། དེའི་སྲས་རབ་བརྟན་ཀུན་བཟང་འཕགས་སྔ་སོར་རྩེ་ཆེན་པ་དང་ཁུ་དབོན་མ་མཐུན་ནས།
གོང་མ་གྲགས་པ་རྒྱལ་མཚན་པའི་གཟིམས་དཔོན་གྱི་ལས་ཀ་བཟུང་། བར་སྐབས་ནས་གོང་མ་མ་དགྱེས་ཏེ་ཁྲི་དམག་རྒྱལ་མཁར་རྩེར་འཁྱོགས་དགོས་པ་བྱུང་། ཡར་ཀླུངས་པ་རྣམས་དགྲ་སྟོད་ཉང་ཤར་ཁ་བ་ཞེས་པའང་ཡོད་དོ།
།ཕྱིས་སུ་མཁས་གྲུབ་རིན་པོ་ཆེ་བླ་མཆོད་དུ་བཀུར་ཏེ་དཔལ་འཁོར་བདེ་ཆེན་གྱི་ཆོས་སྡེ་ཆེན་པོ་དགེ་ལྡན་པ་གཙོ་ཆེ་བར་ཡོདའདེབས་པ། སྐུ་འབུམ་ཆེན་མོ་དང་གོས་སྐུ་ཆེན་མོ་བཞེངས་པ་སོགས་ཕུན་སུམ་ཚོགས་པའི་དགེ་ལས་མི་འདྲ་བ་སུམ་ཅུ་རྩ་དྲུག་ཙམ་གྲུབ་ཅེས་ཟེར
། གསེར་གྱི་བཀའ་འགྱུར་ནི་དེ་ནས་བཟུང་སྟེ་དེང་སང་གི་བར་དུ་ཡང་བཞེངས་པ་རྒྱུན་མ་ཆད་པ་སྟེ་སྡེ་དཔོན་གཅིག་ལ་དཀར་ཕྱོགས་ཀྱི་མཛད་པ་རྔམས་ཆེ་ཤོས་སུ་འདུག
དེའི་སྲས་རབ་བརྟན་བཀྲ་ཤིས་འཕགས། དེ་ལ་སྲས་དོན་གྲུབ་འཕགས་སོགས་འཕགས་སྡེ་གཉིས་འཁྲུངས་ནས་སྡེ་ཚུགས་བཟུང་བའི་བློན་པོ་དཔོན་ཡིག་

པད་རྒྱལ་དུ་གྲགས་པས་བྱས།འདིའི་རྒྱུད་པ་རྣམས་སྲས་གླིང་པ་རྣམས་ཡིནདཔོན་བློན་འདི་གསུམ་གྱི་རིང་གཞིས་ཁ་བ་ལ་རྒྱང་རོ་སྤེལ་སྐྱའི་ཇུས་ཉེས་ཆེན་པོ་དེ་བཏང་། སྐབས་ཤིག་ནས་རྩེ་ཆེན་པ་ཕྱོགས་འགྱུར་བ་འདྲས་རྫོང་གཞིས་ལ་ཤོར་གོད་ཡོད་པའི་མཚན་ཇུས་འབྲིང་བ་ཡུན་རིང་ཙམ་བྱུང་།སྲས་དེང་སང་གི་བདག་པོ་འདིའི་རིང་སྣེ་གདོང་རྩེ་ནས་རྒྱབ་སྙེར་མཛད་པས་མངའ་ཞབས་རྙིང་ཁུངས་ཚག་ཏུ་ཚུད་ཅིང་།
སླར་གཞིས་ཁ་བ་དངསྲིད་དུ་སྦྲེལ་བས་དེང་སང་ནི་རྩེ་ཆེན་གྱིའང་བདག་བྱས་ཏེ་སླད་སྟོབས་ཀྱིས་ཕྲོགསམངའ་ཐང་ཤིན་ཏུ་མཐོ་བར་ཡོད། །ལྷོ་པ་ནི་རྒྱལ་པོའི་ལུང་གིས་གཡའ་འོ་ལ་ནས། བྲང་པོ་ཡན་གྱི་ལ་སྟོད་ལྷོའི་ཡུལ་ལྗོངས་ལ་དབང་བའི་ཁྲི་དཔོན་གྱི་འཇའ་ས་ལོན་པ་ནས་སྡེ་ཚུགས་ཤིན་ཏུ་ཆེ།
སི་ཏུ་ཆོས་རིན་པ་དང་བདག་པོ་ལྷ་བཙན་སྐྱབས་ཁུ་དབོན་གྱི་དུས་སུ་མཁན་ཆེན་ཆོས་རྒྱལ་བ་རྩ་བའི་བླ་མར་ཁུར་ནས་ཤེལ་དཀར་ཆོས་སྡེ་འབུལ་བ་སོགས་ཞབས་ཏོག་ཕུན་སུམ་ཚོགས་པ་མཛད།སྐབས་ཤིག་ནས་བྱང་ས་དང་འཐབ་པས་ཕམ་སྟེ།
རྫོང་གཞིས་ལ་ཤོར་གོད་ཆེན་པོ་བྱུང་འདུག་ནའང་། ཡང་འཐབ་པས་ཚུར་ལོན། སླར་ཞལ་ངོ་སྐུ་མཆེད་མ་མཐུན་ཞིང་དཔོན་སྐྱ་སྟོད་པོ་སྐོར་གསུམ་ཡང་བློ་མི་བསྲུན་པ་སོགས་ནས་བར་སྐབས་ཤིག་དུས་མི་བདེ་བ་ཆེན་པོ་བྱུང་།
དེང་སང་གི་བདག་པོ་འདི་པ་བྱང་པ་དང་གཉེན་དུ་སྦྲེལ་བ་ནས་ཁྲི་སྐོར་གཅིག་ཏུ་འབྲེལ་བའི་སྡེ་ཚུགས་ཆེ་བར་ཡོད་དོ།
།བྱང་ས་ནི་ཞལ་ངོ་གཅིག་གིས་འཕགས་པ་རིན་པོ་ཆེའི་ཕྱག་ཕྱིར་གོང་དུ་ཕྱིན་ནས་སེ་ཆེན་གྱི་བླ་མ་ཐོས་པས་ཏི་ཤྲི་གྲགས་པ་འོད་ཟེར་ཞེས་ཟེར།

ཧོར་དཀར་གྲགས་འོད་མའང་འདིའི་སྒོ་ནས་མིང་དུ་ཆགས། ཁོང་གི་རིན་ལས་རྒྱལ་པོའི་ལུང་གིས་སྐྱར་སྐྱ་ནས་འཇད་ཡན་གྱི་ལ་སྟོད་བྱང་གི་ཡུལ་ལྗོངས་ལ་དབང་བའི་ཁྲི་དཔོན་གྱི་འཇའ་ས་ལོན་པ་ནས་མངའ་ཐང་ཆེ།རྫོང་བྱིསྤྱི་གྲགས་རིན་གྱིས་ཕག་མོ་གྲུ་པའི་དམག་ཆེན་ལན་གཅིག་བྱང་དུ་ཁྱེར་འདུག་ཀྱང་ཡོ་འཁྱོམ་ཆེར་མ་ཐུབ།
ཁྱད་པར་བདག་པོ་རྣམ་རྒྱལ་གྲགས་རྒྱལ་པོ་པཎྜི་ཏར་བྱེདཔ་དང་དཀོན་མཆོག་ལེགས་པ་སྐུ་མཆེད་ཀྱི་རིང་གཞིས་བྱ
ང་གཉིས་སྲིད་དུ་སྦྲེལ་བས་ལྷོ་པའི་ས་ཆ་འགའ་ཚུར་ཆོད་པ་མ་གཏོགས་སྡེ་འཁྲུགས་ལུང་མ་བསྟན་མཛད་མ་དགོས། དངུལ་ལས་གྲུབ་པའི་དུས་ཀྱི་འཁོར་ལོའི་གཞལ་ཡས་ཁང་དང་། བྱམས་ཆེན་གྱིས་གཙོས་པའི་གསེར་ཟངས་ལས་གྲུབ་པའི་སྐུ་འདྲ་མང་པོ་དང་།
བཀའ་འགྱུར་བཞེངས་པ། ཆོས་སྡེའི་བཤད་གྲྭ་བཟང་པོའི་བདག་རྐྱེན་མཛད་པ་སོགས་ཡ་མཚན་མཆོག་ཏུ་ཆེ། ཆོས་ལུགས་ངོ་བོ་ས་སྐྱ་པ་ཉག་ཅིག་ལ་མོས་པའི་སྟེང་ནས་ཇོ་ནང་པ།
བོ་དོང་བ། བྱང་སེམས་གཞོན་ནུ་རྒྱལ་མཆོག་ལ་སོགས་བླ་མར་བཀུར་ཞིང་མངའ་ཞབས་ཀྱི་དགེ་ལྡན་པའི་གྲྭ་པ་གྲྭ་ཚང་རྣམས་ལའང་ཞབས་ཏོག་ཆ་མཉམ་དུ་བྱེད་བདག་པ་འཇམ་དབྱངས་པའི་སྲས་མོ་གཅིག་དཔོན་པོ་དགེ་ལྡན་པ་ཡིནདེ་ནས་བཟུང་སྟེ་དེང་སང་གི་བར་དུ་ཡང་དཔོན་བློན་བཞུགས་བཙུན་པ་སོགས་ནས་ཁྲི་སྐོར་གྱི་སྡེ་ལ་ཤོར་གོད་མེད་པ་དང་།
ནོར་རྔམས་ཆེ་བ་དང་དཀོན་མཆོག་ལ་གུས་པ་སོགས་ཀྱི་ངོ་མཚར་ཆེ་བ་མུ་ཅན་དུ་ཡོད།
སྣ་དཀར་རྩེ་པ་ནི་སེ་ཆེན་གྱི་ལུང་གིས་ཡར་འབྲོག་ནས་བརྩམས་ཏེ། ལྷོ་བྲག་ཚུན་ལ་དབང་བའི་ཁྲི་དཔོན་གྱི་འཇའ་ས་ལེན་པ་ནས་སྡེ་ཚུགས་ཆེ། ས་སྐྱ་དཔོན་ཆེན་ཨག་ལེན་དུ་གྲགས་

པའི་དྲག་ཤུལ་ཅན་དེ་ཡང་འདི་པའི་ཞལ་ངོ་ཡིན། མངོན་དགའ་ཆོས་སྡེ་འདེབས་པ་སོགས་བསྟན་པའི་ཞབས་ཏོག་ཀྱང་མཛད། ཁྲི་དཔོན་ནམ་མཁའ་བཟང་པོ་དང་ཧེ་རུ་ཀུན་དགའ་རྒྱལ་མཚན་ཁུ་དབོན་གྱི་རིང་པཎ་ཆེན་འཇིགས་མེད་གྲགས་པ་མཆོག་ཏུ་བསྐུར་བས་ཡར་འབྲོག་པ་སྐྱ་སེར་མཐའ་དག་ཁོང་གི་གདུལ་བྱར་གྱུར།
རིན་སྤུངས་པ་དང་བསྙེན་སྲིད་དུ་འབྲེལ། འདིས་ཆོས་རྗེ་བོ་དོང་བའི་རྣམ་ཐར་ཆེན་མོ་བརྩམས། བས་ཞོ་འཇགས་པ་བྱུང་ནའང་ཁོང་མཚན་ཇུས་ཚེ་རིང་ཁྲི་སྐོརབར་སྐབས་ནས་དུས་མི་བདེ་བ་སྣ་ཚོགས་བྱུང་བ་ད་དུང་ཡང་དེ་གའི་མུ་ཅན་དུ་སྣང་ངོ་།
།གཡའ་བཟང་པ་ནི་འགྲོ་མགོན་རིན་པོ་ཆེའི་རྒྱུད་སློབ་ཆོས་རྗེ་ཆོས་སྨོན་ལམ་པས་མེ་སྟག་ལ་གཡའ་བཟང་དགོན་པ་བཏབ་སྟེ།
ཡར་ཀླུངས་ཤར་ནུབ།གཉལ་སྟོད་སྨད། མཚོ་སྣ་གྲོ་ཤུལ། བྱར་ལས་སོགས་པའི་ཡུལ་ལྗོངས་རྣམས་སུ་ཆོས་མང་དུ་གསུངས་པའི་འཕྲིན་ལས་ཀྱི་རྒྱུན་ལས་ཉེ་གནས་ལ་ཁྲི་དཔོན་གྱི་
འཇགསའཇའ་ས་ལོན་པ་སྡེ་ཚུགས་མཆོག་ཏུ་ཆེ། བར་སྐབས་ནས་ཕག་མོ་གྲུ་པ་དང་འཐབ་པས་ཁྲི་འོག་རྣམས་ཤོར་ཏེ་སྡེ་ཚུགས་ཞིག སྐབས་ཤིག་དཔོན་རྒྱུད་འགས་མཉལ་ཤེལ་མཁར་བཟུང་འདུག་ནའང་།
བྱ་ས་ལ་ཤོར། དེང་སང་མི་རྒྱུད་ཡིན་ངེས་གཅིག་གཉིས་ཡར་ཀླུངས་ན་སྣང་།ཚལ་པ་ནི་ཞང་རིན་པོ་ཆེས་སྡེ་གཙུག་ལག་ཁང་གཉིས་ཀྱི་བདག་པོ་མཛད་པའི་འཕྲིན་ལས་ཀྱི་རྒྱུན་ལས་ཉེ་གནས་ལ་ཁྲི་དཔོན་གྱི་འཇའ་ས་ལོན་ཏེ།སྐྱིད་ཤོད་སྟོད་སྨད་ཀྱི་ས་བདག་མཛད་།
དཔོན་དབུ་འཕང་མཐོ་བ་ཡང་དྲུང་ཆེན་སྨོན་ལམ་རྡོ་རྗེ། ཏའི་སི་ཏུ་དགེ་བའི་བློ་གྲོས་ཚལ་པ་ཐམས་ཅད་མཁྱེན་པ་ཟེརདྲུང་ཆེན་ཀུན་དགའ་རྡོ་རྗེ་འདི་ཡང་མཁྱེན་པ་རྒྱ།

ཆེསོགས་ནང་དོན་དང་རྒྱལ་རབས་དེབ་ཐེར་ལ་མཁས་པ་མང་དུ་བྱོན།ཁྱད་པར་སྨོན་ལམ་རྡོ་རྗེ་བས་ཆོས་འཁོར་གླིང་ཤ་གཞོན་པས་གདན་ས་མཛདབཏབ་སྟེ་བཤད་གྲྭ་བཟང་པོ་བཙུགས་ཤིང་། མཁྱེན་རབ་ཀྱང་རྒྱ་ཆེ་བ་སྟེ།
བུ་སྟོན་རིན་པོ་ཆེའི་ཞལ་ནས། དེང་སང་གསུང་རབ་ཀྱི་གཟིགས་རྒྱ་ལ་ཚལ་པ་དབོན་པོ་ཁོང་ཆེ་ཞེས་གསུངས་སྐད། ཀུན་དགའ་རྡོ་རྗེའི་རིང་ཕག་མོ་གྲུ་པ་ལ་ཁྲི་འོག་ཕལ་ཆེར་ཤོར་ཏེ་བྱ་བྲལ་ལ་ཐེགས་པ་ཡིན་འདུག
ཕྱིས་སུ་སྣག་དཔོན་རེ་ཙམ་མ་གཏོགས་གདུང་རྒྱུད་ཀྱི་རིམ་པའང་ཆད་ཟེར། རྒྱ་མ་བ་ནི་སྒྱེར་ཁུ་དབོན་ལུགས་གཉིས་ཀྱི་འཕྲིན་ལས་རྒྱས་པའི་ལྷ་སྡེའི་ཁོག་ཏུ་ཉེ་གནས་ལ་འཕན་ཡུལ་ཚུན་དབང་བའི་ཁྲི་དཔོན་གྱི་ལས་ཀ་བླངས་པར་འདུག་ཅིང་།
རྒྱ་ཚལ་གཉིས་ཀས་ས་སྐྱ་པ་དབང་ཐང་ཆེ་རིང་ཁོང་གི་ཤེད་ཁུར་ནས་འབྲི་གུང་པ་དང་འཐབས། དབུ་རུ་སྟོད་པ་རྣམས་དགྲ་རྒྱ་ཚལ་བཀའ་གསུམ་ཟེར་བ་ཡང་ཡོད་དོ།
།ཕག་མོ་གྲུ་པའི་ལུང་རྒྱུགས་ནས་ནི་རྒྱལ་ཆེན་རྩེའི་ཁོག་ཏུ་ཁྲི་འོག་ཕལ་ཆེར་སོང་ནས།ཡར་སྣོན་ནམ་རེས་འགའ་མཁར་རྩེ་དང་བསྒྲིལ་བའི་སྟེང་དུ་སྣེ་གདོང་རྩེ་ནས་ཁྲི་དཔོན་གྱི་ལས་ཀ་རིམ་པས་ཞུས་པར་སྣང་ལ།
ཕྱིས་དཔོན་རྒྱལ་ཆེན་རྩེ་པ་དང་སྐུ་མཆེདལེགས་ལྡན་པའི་དུས་སུ་ནི་ཕག་མོ་གྲུ་པའི་སྡེ་སྲིད་ཟློས་ཤིང་། མངའ་ཞབས་ཀྱི་དགེ་ལྡན་པ་རྣམས་མཐར་འདེད་པ་དང་། རྗེ་རིན་པོ་ཆེའི་སྐུ་འདྲ་བཤིག་པ་སོགས་བྱེད་པ་འབྲིང་ཙམ་དུ་གྱུར་པ་ལས་ཕྱི་ནང་དུ་དུས་མི་བདེ་བ་རྒྱུན་མར་ཡོད་པ་བྱུང་ངོ་།
།འབྲི་གུང་པ་ནི་ཆོས་རྗེ་འཇིག་རྟེན་གསུམ་མགོན་གྱིས་ས་མོ་ཕག་གི་ལོ་ལ་འབྲི་གུང་ཐེལ་བཏབ་སྟེ།
གདན་ས་སྟར་ཆགས་སུ་བྱོན་པའི་ལྔ་པ་ཅུང་རིན་པོ་ཆེའི་དུས་

སུ་སྒོམ་པ་ལ་ཁྲི་དཔོན་གྱི་འཇའ་ས་ལོན་ནས་དབྱར་དགས་ཚུན་ལ་ལུང་རྒྱུགས། དཔོན་ཆེན་གསུམ་གྱི་རིང་ས་སྐྱ་པ་དང་འཐབ་པས་དང་པོར་རྒྱལ་ཕམ་སྤེལ་མར་བྱུང་ཡང་བསྣུབས། རྡོ་རྗེ་ཡེ་ཤེས་པའི་དུས་སུ་གླིང་ལོག་ཆེན་མོ་བྱུང་བ་ནས་བཟུང་སྟེ།
མཐའ་རྒྱའི་ཁྲི་འོག་ཕལ་ཆེར་འདུམས་པ་ཡིན་ཞེས་ཟེར། ཆོས་རྗེ་ཉེར་བརྒྱད་པའི་དུས་སུ་སི་ཏུ་ཤཱཀྱ་བཟང་པོས་གདུང་རུས་སྐྱུ་ར འི་ནང་ཚན་འགགས་པ་ཟེརལས་ཀ་བཟུང་སྟེ་ཁྲི་ཁང་ལྷུན་གྲུབ་གླིང་བརྩིགས།
ས་སྐྱ་པའི་སྟེང་དུ་གོང་མ་ཏ་སིའི་དམག་གྲོགས་ཀྱི་དཔུང་གཏོང་བ་བྱས་ཤིང་། རེས་འགའ་མ་མཐུན་ནས་ཤཱཀྱ་བཙན་གྱི་བུ་གཉིས་དང་གྲོས་མཐུན་ནས་འོལ་ཁ་སྟག་རྩེ་ལ་སླུས་བརྩམས་པ་ཤཱཀྱ་བཙན་གྱིས་གོང་མ་ལ་ཞུས་ཏེ།
བུ་གཉིས་ཆུ་ལ་བསྐྱུར་བ་ན། འོན་པ་མི་མངས་ཀྱིས་ཤཱཀྱ་བཙན་ལ་དེ་འདྲ་ཕོད་པ་ཞེས་འཕྱས་གཏམ་བྱས། ཕྱིས་ཏ་སིའི་གསུང་ཆེམས་སུ། ང་ཡི་མགོ་དང་སྟག་མགོ་སྟག་རྩེ་གསུམ།
ཡོད་པ་ཤཱཀྱ་བཙན་གྱིས་བྱས། དེ་ལ་འཐབ་པའི་རྣ་བ་འོན་པ་ཚོ། ཞེས་གསུངས་སྐད། འོན་ཀྱང་གསུང་ཆེམས་སུ་འབྲི་ཞེས་གསུངས་པ་དང་མཐུན་པར་སྡེ་འཁྲུག་ཆེན་པོ་ནི་བྱུང་བར་མི་འདུག
ཆོས་ཀྱི་རྒྱལ་པོའི་དུས་སུ་རྫོང་སྤྱི་བསོད་རིན་ནགས་ཤོད་པགྱིས་ཁུར་བ་བཀའ་འགྱུར་ཚར་གཉིས་བཞེངས་པ་སོགས་དགེ་ལས་ཆེ་ཞིང་། བྱ་བ་གང་ཡིན་གྱོང་པོའི་གཤིས་ཀྱིས་སྐྱོང་བ་ཞིག་སྟེ། ལན་གཅིག་བྱང་དུ་དམག་ཁྱེར་ཏེ་ཁྱུང་པོ་རུ་བ་དེད་པ་ན་བྱང་པའི་མི་དཔོན་མང་པོ་འདུས་ཏེ།
བར་བྱས་ཀྱང་མ་ཉན་པར་བྱང་ཕ་ཚད་དུ་བསྐྱལ་ནས་སྡེ་བཅོམ་ཞིང་། ཡང་ལན་གཅིག་རོང་པོ་དེད་པ་སྟག་ལུང་ཆོས་རྗེ་བཀྲ་ཤིས་དཔལ་བརྩེགས་པས་བྱ་གོས་དར་གྱི་

གནང་སྦྱིན་མང་པོ་མཛད་ནས་བར་མཛད་ཀྱང་མ་ཉན་པར་སྡེ་བཅོམ་པ་ཡིན་འདུག ཆོས་རྗེ་དོན་གྲུབ་རྒྱལ་པོ་བའི་དུས་སུ་གོང་མ་ཡེ་དབང་གིས་གོ་ཤྲིའི་འཇའ་ས་གནང་བ་ནས་གོ་ཤྲི་རིན་པོ་ཆེ་ཞེས་ཟེར། རྗེ་རིན་པོ་ཆེ་ལས་ཆོས་འབྲེལ་གསན་ཏེ་དཀར་དགེ་འགལ་མེད་མཛད་།
སྐུ་ཞང་ཚུལ་རྒྱལ་གྱིས་བསྒོམ་པའི་ཁུར་བ་སྡེ་ཚུགས་བཟང་པོ་བྱུང་ནའང་། སྤྱིར་དཀར་ཕྱོགས་ལ་མོས་པ་མི་ཆེ་ཞིང་ཁྱད་པར་རྐྱེན་མེད་པར་ལོ་དགོན་པ་ལ་སྡེ་དམག་དྲངས་ནས་དགེ་འདུན་དཔོན་སློབ་བཅུ་སྐོར་ཙམ་བཀྲོངས་པ་སོགས་བྱས།
ཉེ་ལམ་ད་ར་ཁ་ཆེས་ཁོང་བུ་དང་བཅས་པ་རྐྱེན་ལམ་དུ་བཏང་བ་ལོ་པའི་མཐུ་ཡིན་ཟེར། ད་ར་ཁ་ཆེ་དགུང་མཁར་བསྡོད་མི་བདེ་བའི་ཤོམས་བྱུང་བ་ན་སྣེ་གདོང་རྩེར་རྒྱབ་གཉེར་ཞུས་པས་འཇགས་གཟུགས་གནང་སྟེ་ཉེས་པ་ལས་གྲོལ་བ་ཡིན་འདུག
ཆོས་རྒྱལ་རིན་ཆེན་དཔལ་བཟང་པོའི་དུས་སུ་སྟག་ལུང་པ་དང་ཟོར་རྩོད་ཕྲན་ཚེགས་མ་གཏོགས་སྡེ་འཁྲུག་ཆེན་པོ་མི་མཛད་པ་སོགས་ནས་བྱང་བོད་ཀྱི་མི་སྡེ་མཐའ་དག་སོས་དལ་ཞིང་དཀར་ཕྱོགས་ལ་གུས་པ་ཡོད་འདུག
སྟག་ཕུ་གོ་ཤྲི་དང་མངའ་རིས་པ་ཡོན་ཏན་གྲགས་སོགས་ལས་ཆོས་འབྲེལ་གསན་ཏེ་དཀར་དགེ་གཉིས་ཆར་ལ་ཐུགས་དད་སྦྱོང་།ཐུགས་རྒྱུད་བཟང་བ་དགེ་འདུན་གྱི་སྡེ་ལ་མཆོད་ཅིང་འབུལ་མི་བྱུང་བ་སོགས་ཀྱང་བཙན་དུ་འཇུག་ཅིང་།
ཐ་ན་དགེ་འདུན་རྣམ་པས་གསན་རྒྱུ་ཞེས་པ་ཙམ་ལས་གཞན་སྤྲིང་ཡིག་མི་མཛད།
དེ་དུས་བློན་པོ་མགོས་ཆེ་བ་ཡང་རོང་པོ་ཉག་ཆེ་གཉིས། གཞི་སྒོམ་བྱེས་སྒོམ་གཉིས།ཁྲི་རྫོང་གཉིས་ཏེ་དྲུག་ཡོད་པ་ལ། རོང་པོ་བ་བདེ་ལེགས་བཟང་པོས་ཀླུང་ཤོད་དུ་ཆོས་སྡེ་གོང་བཏབ། ཉག་ཆེ་བསོད་ནམས་རྒྱལ་མཚན་གྱིས་དཔལ་

འབར་དགོན་བཏབ། གཞི་སྒོམ་ཡོན་ཏན་རིན་ཆེན་གྱིས་ཆ་དཀར་ཆོས་སྡེ་བཏབ། བྱེས་སྒོམ་བསོད་ནམས་རྒྱལ་མཚན་གྱིས་དགེ་རྒྱས་ཆོས་སྡེ་བཏབ། ཁྲི་ཁང་པ་མགོན་པོ་བཀྲ་ཤིས་ཀྱིས་ཐང་སྐྱ་ཆོས་སྡེ་ཕྱིས་ཀྱི་ཆོས་སྡེ་གསར་མབཏབ།
རྫོང་དཔོན་བསམ་གྲུབ་རྒྱལ་མཚན་གྱིས་མཆིན་སྡིངས་ཕག་མོ་བ་དང་སྐུ་མཆེད་ཡིནབཏབ། སླར་བྱེས་སྒོམ་རྒྱ་ལུ་དཔལ་རྩེ་ཁ་མི་དཔོནགྲགས་ཀྱིས་གསེར་ཟངས་ལས་གྲུབ་པའི་བྱམས་ཆེན་གྱི་སྐུ་དང་གསུང་རབ་མང་དུ་བཞེངས་པ་མཛད་ཅིང་།
དགེ་ལྡན་པའི་བསྟན་པ་ལའང་ཤིན་ཏུ་གུས་པར་མཛད། ནང་སོ་དགེ་སློང་པས་རིན་ཆེན་སྒང་གི་ཆོས་སྡེ་གསར་འདེབས་ལྟ་བུ་གཙོ་ཆེ་བ་མཆིན་སྡིངས་སྤོསམཛད་ཅིང་གསེར་དངུལ་གྱི་བཀའ་འགྱུར་དང་།
རྒྱལ་བ་མི་འཁྲུགས་པའི་གོས་སྐུ་ཆེན་མོ་བཞེངས། ཆོས་རྒྱལ་རིན་ཆེན་དཔལ་བཟང་པོ་འདིས་བླ་དཔོན་སྦྲགས་པ་ལས་སྲས་གཉིས་འཁྲུངས་པའི་ཆེ་བ་དབང་རིན་པོ་ཆེས་མཁར་ཐོག་གསོལ་སྐལ་དུ་བཞེས་ཏེ་ཐེལ་གྱི་བླ་ཟུར་མཛད།
གཅུང་པོ་བཅོ་ལྔ་རིན་པོ་ཆེས་བླ་དཔོན་སྦྲགས་པ་སྟག་རྩེ་བའི་སྲིང་མོ་བཞེས་པ་ལས་སྲས་གསུམ་འཁྲུངས་པའི་ཆེ་བ་ཕག་མོར་བྱོན་ནས་བསྒོམ་པའི་ལས་ཀ་བཟུང་བ་ལ་སྲས་བྱམས་པ་ཆོས་ཀྱི་རྒྱལ་མཚན་འཁྲུངས་ཏེ།
གསེར་དངུལ་གྱི་བཀའ་འགྱུར་བསྟན་འགྱུར་བཞེངས་པ་སོགས་དགེ་ལས་བཟང་ཞིང་། སྲས་གསུམ་ཡང་འཁྲུངས། གཅུང་ཆུང་བ་ཆོས་ཀྱི་རྒྱལ་པོས་སྤྲོ་ལུང་བཟུང་སྟེ་སྲས་རིན་ཆེན་ཕུན་ཚོགས་པ་འཁྲུངས།
འབྲིང་པོ་ཆོས་རྗེ་ཀུན་དགའ་རིན་ཆེན་པ་གདན་སར་བཞུགས་ཏེ། རིན་པོ་ཆེ་ལས་གྲུབ་པའི་སྒོམ་མངས་དང་།གསེར་དངུལ་གྱི་བཀའ་འགྱུར་བསྟན་འགྱུར་བཞེངས་པ་སོགས་མཛད་པ་

བཟང་པོ་གྲུབ་པ་ཡིན་ནའང་། སྐྱ་སེར་འགའ་ཞིག་གིས་ཞུས་སྟབས་ལ་བཏང་བ་འདྲས་དབོན་རིན་ཆེན་ཕུན་ཚོགས་པ་ཡར་ཀླུངས་ལ་འབྱོན་དགོས་པ་དང་། སྐུ་ཞང་སྟག་རྩེ་རྫོང་པ་ཕྱིར་ཕུལ་བ་དང་། ཕག་མོ་ནས་དད་ཀྱང་ཁུ་དབོན་ནང་འཚམས་སུ་ཐུགས་མ་མཐུན་པ་དང་།
མངའ་ཞབས་ཀྱི་དགོན་པ་རྣམས་ལ་ཞྭ་བསྒྱུར་མཛད་པའི་རྐྱེན། ཕྱི་ནང་དུ་སྡེ་འཁྲུག་ཁམས་ཆེ་བ་མཛད་དགོས་པ་གཅིག་དང་། ཁྱད་པར་མེ་ཕོ་ཁྱིའི་ལོ་ལ་ཞྭ་སེར་དམར་གྱི་འཁྲུག་པ་ཆེན་པོ་དེ་ལངས།
འདི་རེས་ཕག་མོ་ནས་སེར་མོ་བ་དང་ཕྱོགས་གཅིག་ཏུ་བསྒྲིལ། ལོ་ཕྱི་མ་མེ་མོ་ཕག་ལ་འབྲི་གུང་ཆོས་རྗེ་གཤེགས་པ་དགེ་ལྡན་པའི་མཐུ་ཡིན་ཞེས་མི་མངས་ཀྱིས་གླེང་བའང་བྱུང་།དེ་ནས་སྡེ་པ་ཐོག་ཁ་བས་སྔ་སོར་སྤུ་ལུང་ནས་དང་།
དེ་རྗེས་ཕག་མོ་ནས་གདན་སར་གཅིག་ཏུ་འབྱོན་པའི་ཞུ་འཇགས་སྒྲིག་པ་ཕག་མོ་ནས་དང་དུ་བཞེས་ནས་འབྲི་དགེ་ཁ་ཡན་ལྟ་བུར་བཞག། ས་གླང་ལ་དབོན་རིན་ཆེན་ཕུན་ཚོགས་གདན་སར་བཏོན་ཏེ།
ལོ་ཕྱི་མ་ལྕགས་སྟག་ལ་སྲིད་ཕྱོགས་བསྒྱུར་བའི་ལུགས་བྱས། བློ་ཉེ་བརྒྱུད་དེ་སེར་མོ་བ་དང་འཐབ་པ་ན་རང་ཕྱོགས་སུ་སྟག་ལུང་སྟེང་ཧོར། རྒྱ་མ་མཁར་རྩེ།
མང་ར་བྱ་ཡུལ་གྱི་དཔུང་རྣམས་ཁྲིད་ཆོག་པ་དང་། སེར་མོ་བའི་ཕྱོགས་སུ་སྡེ་པ་དང་དགོན་པ་མཐའ་རྒྱ་ཡོད་པ་གཅིག་ཀྱང་ལངས་པ་མེད་པའི་ཆེད་དུ་གོང་དཀར་ནས་ཕྱག་ཐམ་ཞུས་ཏེ་འབྲི་གདན་ཞུ་འཇགས་སྒྲིག་སྟེ་མཐུན།
ལོ་དེ་གའི་སྟོན་དུས་ཐོག་ཁ་བ་སྲིད་གཏོགས་ཀྱི་དཔུང་ཆ་དཀར་དང་འོད་སྣའི་སྟེང་དུ་བཏེགས་པ། མལ་གྲོ་མདར་སེར་མོ་བོ་བ་དང་འཐབ་སྤྲོད་རེ་ཙམ་བྱས་ནའང་དཔུང་ཁྱད་ཞུགས་པའི་དོན་གྱིས་ཆ་དཀར་ཤོར་ཞིང་འོད་སྣའང་

བཟུ་ཁོག་ནས་ཞྭ་བསྒྱུར། དེ་ནས་བཟུང་སྟེ་ཐོག་ཁ་བ་སྲིད་གཏོགས་སྡེ་སྲིད་ལ་འཁུར་ཤེད་ཆུང་དུ་སོང་བ་ལ་དཔགས། མཁར་རྩེ་བས་དབུ་རུ་ལ་དམག་ཁྱེར་ནས་གནད་སྤྲད། དེ་མ་བཟོད་པར་ཞུ་འཚམས་པ་རང་གིས་བྱང་དྲངས་ནས་སྡེ་སྲིད་ཀྱི་དཔུང་རུ་གཅིག་མཁར་རྩེར་བཏེགས་ཏེ་བསྐོར་བ་ནུས་མ་ཐོནགཙང་དམག་གིས་བོད་ཡུལ་ཆོས་སུ་སླེབས་པ་ནས་ཆིངས་བསྡམས།
མཚམས་འདིར་ཆོས་རྗེ་རིན་ཆེན་ཕུན་ཚོགས་པ་ཟུར་བཞུགས་མཛད་དེ།
ཕག་མོ་ནས་དབོན་རིན་པོ་ཆེ་ཁྲི་ཐོག་ཏུ་བཏོན། དེ་རྗེས་མེ་བྱ་ལ་ཐོག་ཁ་ནང་སོས་ཀོང་དམག་གཏོས་ཆེ་བ་དང་འགྲིལ་ནས་དཔུང་འོལ་ཁར་བཏེགས་ཀྱང་ནུས་མ་ཐོན། ས་ཁྱི་འདི་ལ་འབྲི་གཙང་སྲིད་དུ་སྒྲིལ་བ་དང་།སྡེ་སྲིད་འཐབ་པའི་དུས་འཁྲུག་བྱུང་།
དེ་ཡང་དཔལ་ས་སྐྱ་བཏབ་ནས་ལོ་བརྒྱད་ཅུ་རྩ་དྲུག་ན་ཕག་མོ་གྲུ་པའི་གདན་ས་བཏབ། དེ་ནས་ལོ་ཉི་ཤུ་རྩ་གཅིག་ན་འབྲི་གུང་ཐེལ་བཏབ། དེ་ནས་དེང་སང་གི་ས་ཁྱི་ལོ་འདི་ཡན་ལ་ལོ་སུམ་བརྒྱ་དྲུག་ཅུ་འདས་སོ་ཞེས་ཤེས་པར་བྱའོ།
།སྟག་ལུང་པ་ནི་བོད་ཁྲི་སྐོར་བཅུ་གསུམ་ལ་མི་གཏོགས་ཤིང་ཧོར་དུས་སུ་ལས་ཀ་འདི་བླང་ས་ཀྱང་མི་འདུག སྟག་ལུང་ཐང་པ་ཆེན་པོ་བཀྲ་ཤིས་གདུང་ག་ཟིདཔལ་བས་ལྕགས་ཕོ་བྱི་ལོ་ལ་སྟག་ལུང་གི་སྡེ་ཆེན་པོ་བཏབ་སྟེ།
དར་བཀྲས་རོང་གསུམ་དབང་དུ་བསྡུས་པས་སྡེ་གཙུག་ལག་ཁང་གཉིས་ཀའི་བདག་པོར་སོང་བ་ཡིན་འདུག རྒྱའི་བསྟན་པ་བྱུང་བ་ན་གོང་མ་ཡེ་དབང་གིས་ཆོས་རྗེ་བཀྲ་ཤིས་དཔལ་རྩེགས་པ་ལ་དབང་གི་འཇའ་ས་གནང་།
འདི་པ་རྗེ་རིན་པོ་ཆེ་དང་དུས་མཚུངས་ཤིང་། མེས་ཀྱི་དབོན་པོ་ཆོས་རྗེ་བཀྲ་ཤིས་དཔལ་འོད་པས་རྗེ་ལ་གསུང་ཆོས་གསན་ཏེ།
རིན་ཆེན་བྲག་གི་ཆོས་སྡེ་འདེབས་པའི་ཐུགས་

ཁུར་བཞེས་པ་སོགས་ལས་དགེ་ལྡན་པ་དང་འབྲེལ་ཆེ། དེའི་དབོན་ཆོས་རྗེ་ངག་དབང་གྲགས་པ་དང་། ཧོར་ཁང་པ་ཚེ་དབང་གྲགས་པ་དང་།ཧོར་ཁང་པ་ཚེ་དབང་གྲགས་པ་སྐུ་མཆེད་ཀྱི་རིང་ཆོས་ཀྱི་འཕྲིན་ལས་རྒྱས་པར་མ་ཟད།
སྟག་ལུང་ཐང་པའི། འཇིག་རྟེན་ཕྱོགས་ཀྱང་བྱང་བོད་ཀྱི་མངའ་འབངས་གུང་ལ་རེག་ཅིང་། ཕྱི་ནང་ཐམས་ཅད་ནོར་གྱིས་གང་སྟེ་ཟད་མི་ཤེས་པའི་ལོངས་སྤྱོད་ཡོད་ཟེར། སྐུ་གསུང་ཐུགས་ཀྱི་རྟེན་བཞེངས་པ་སོགས་དགེ་ལས་ཀྱང་རྔམས་ཆེ།
དེ་ལ་དབོན་གཉིས་བྱུང་བའི་བགྲེས་པ་གདན་སར་བཏོན་པ་རྐྱེན་མེད་པར་ཁད་ཉེར་གཅུང་ལ་གདན་ས་གཏད།སླར་ཅུངགཅུང་གདན་སར་བཞུགས་པ་ལ་རྩོད་པ་ཆེན་པོ་གཏང་། འདི་ལ་སྟག་ལུང་པ་རྣམས་སྔ་གོང་སངས་རྒྱས་ཡར་བྱོན་གྱི་དབོན་པོ་བཀྲ་ཤིས་བླ་མ་དང་སངས་རྒྱས་དཔལ་བ་གཉིས་འདིས་རི་བོ་ཆེ་བཏབགདན་ས་ལ་རྩོད་པའི་བཀའ་ཡིན་ཟེར།
གཅུང་བསོད་གྲགས་པ་གཤེགས་ནས་གཅེན་པོ་ཀུན་སྤངས་བཀྲ་ཤིས་དཔལ་བ་ཉིད་གདན་སར་ཡུན་རིང་དུ་བཞུགས་པ་ལྷ་ཆེན་བཞེངས་པ་སོགས་རྣམ་དཀར་གྱི་མཛད་པ་ཆེ་ཞིང་འཇིག་རྟེན་གྱི་སྡེ་ཚུགས་ཀྱང་འབྲི་སྟག་མགོ་མཉམ་དུ་ཡོད་པ་ལ་ཞལ་ངོ་གཅིག་གིས་ཆུ་རྟ་ལོར་ཐོག་ཁ་ནང་སོའི་དཔུང་འཕན་ཡུལ་དུ་འགྲིམས་པའི་རྣ་ཤན་བྱས་པའི་རྐྱེན།
རྩེ་ནས་གོང་མ་ཅུང་མ་དགྱེས་པ་ཡིན་འདུག འདིའི་ཁོག་ལོན་པ་འདྲས། ཉེ་ལམ་ཕག་མོ་ནས་དཔུང་བཏེགས་ཏེ་སྙོང་རུག་གི་སྡེ་རྣམས་བླངས།
འདི་མ་བཟོད་པར་ཐོག་ཁ་བ་སྲིད་དུ་སྩལ་ཏེ་དཔུང་བཏེགས་པས་སྙོང་རུག་གི་ས་ཆ་རང་སོར་ཚུད་པ་བྱུང་ནའང་། ཕྱིས་ཐོག་ཁ་ནང་སོའི་གཞན་དབང་དུ་སོང་སྟེ་སེར་དམག་སྔ་ཕྱིའི་དུས་སྒར་ཕྱི་འབྲང་དགོས་པའི་

སྡིག་ཡོམས་ཆེ་བ་དང་། འབྲི་གདན་འཐབ་པ་ན་བྱེད་དཀའ་བ་བྱུང་ཞེས་གྲགས་སོ། ། ཁྲི་སྐོར་གཞན་ཆུ་མིག་པ། ཞ་ལུ་བ། ཚོང་དུས་མགུར་མོ་བ། ཐང་པོ་ཆེ་པ་བཞིའི་དཔོན་རབས་དང་། མངའ་ཐང་འདི་བྱུང་གི་གཏམ་ནི་སུ་ལ་ཡང་མ་ཐོས་སོ།
།ཕག་མོ་གྲུ་པ་ནི། བོད་ཀྱི་ཁྲི་དཔོན་ཕལ་ཆེ་བ་བླ་མ་རེའི་འཕྲིན་ལས་ཀྱི་རྒྱུན་ལས་བྱུང་འདུག་པ་བཞིན། འདི་ཡང་འགྲོ་མགོན་རིན་པོ་ཆེས་ས་ཕོ་སྟག་གི་ལོ་ལ་ཕག་མོ་གྲུ་པའི་གདན་ས་བཏབ་ནས།
གཞན་དོན་འཕྲིན་ལས་བསམ་གྱིས་མི་ཁྱབ་པར་བསྐྱངས་པའི་མུར་སྣང་། དེ་ལ་འདིའི་གདུང་རབས་ཡིན་པར་དེབ་སྔོན་པར་འཆད་ཀྱང་། བཀའ་བརྒྱུད་གསེར་ཕྲེང་བ་དག་རླངས་ལྷ་གཟིགས་ཀྱི་རིགས་སུ་བཞེད་པ་ལྟར།
ཆོས་རྒྱལ་ཁྲི་སྲོང་ལྡེའུ་བཙན་གྱི་ནང་བློན་རླངས་ཁམས་པ་གོ་ཆ་ཞེས་པ་དང་།སློབ་དཔོན་པདྨའི་དངོས་སློབ་ཨ་མེས་བྱང་ཆུབ་འདྲེ་བཀོལ་ཞེས་པ་འགྲོ་གཉིས་ཀྱི་རྒྱུད་དུ་བྱུང་བ་སྟེ།
དེ་ཡང་ཁམས་ཀྱི་གནས་དྲུག་གི་ས་ཆར་མགོན་ཉིད་ཀྱི་སྐུ་མཆེད་དུ་གཏོགས་པ། ཡོན་ཆེན་རྒྱལ་བ་སྐྱབས་ཞེས་པ་ལ།རྗེ་སྤྱན་སྔ་གྲགས་པ་འབྱུང་གནས། དབོན་མགོན་པོ་རྒྱལ། ཡོན་ཆེན་སངས་རྒྱས་སྐྱབས་དང་སྲས་གསུམ་འཁྲུངས།
རྗེ་སྤྱན་སྔས་ལོ་བཅོ་ལྔ་ལོན་དུས་དབུས་སུ་བྱོན་པ་གདན་སར་བླ་མ་མ་འཁོད་འདུག་པས། འབྲི་གུང་ཆོས་རྗེའི་དྲུང་གཞུང་གདམས་ངག་ཡོངས་རྫོགས་གསན། དགུང་ལོ་སུམ་ཅུ་རྩ་བཞི་པ་ས་འབྲུག་ལ་གདན་ས་རིན་པོ་ཆེར་ཕེབས།
དེའི་ཚེ་འབྲི་གུང་ཆོས་རྗེ་དགུང་ལོ་དྲུག་ཅུ་རྩ་དྲུག་དང་།ཆོས་རྗེ་ས་སྐྱ་པ་ཉི་ཤུ་རྩ་བདུན་བཞེས་ཤིང་། ཁ་ཆེ་པཎ་ཆེན་གྱིས་བོད་དུ་ལོ་བཅུ་བཞུགས་པའི་ལོ་

ལྔ་པ་ཡིན། དེ་ཡང་འགྲོ་བའི་མགོན་པོ་གཤེགས་པའི་ལྕགས་སྟག་ནས་ལོ་བདུན་གྱི་བར་གདན་ས་བ་མེད། དེ་རྗེས་འབྲི་གུང་ཆོས་རྗེ་གདན་སར་ལོ་གསུམ་བཞུགས་པའང་འཕྲིན་ལས་བཞེད་པ་གཞན་མ་བྱུང་། དེ་རྟིང་ས་ཕག་ནས་མེ་ཡོས་ཀྱི་བར་ལོ་སུམ་ཅུའི་རིང་གདན་ས་སྟོངས་པ་སོགས་ཤིན་ཏུ་ཉམས་པར་གྱུར་པ་སྤྱན་སྔ་རིན་པོ་ཆེ་འདི་པའི་བཀའ་དྲིན་ལས་ཇེ་རྒྱས་སུ་སོང་སྟེ།
གདན་ས་བརྒྱ་འགྱུར་སྟོང་འགྱུར་ལ་བཏང་ཞེས་པའི་སྙན་པ་བྱུང་།ལོ་ཉི་ཤུ་རྩ་དྲུག་ཕག་མོ་གྲུ་པ་ཉིད་དུ་བཞུགས་ནས།
དགུང་ལོ་རེ་གཅིག་པ་ཤིང་ལུག་ལ་འབྲི་གུང་གི་གདན་སར་བྱོན། དེ་ནས་བཟུང་སྟེ་འབྲི་གདན་གཉིས་ལ་གདན་ས་ཕན་ཚུན་ཞེས་པའི་མིང་དུ་ཆགས།
དབོན་མགོན་པོ་རྒྱལ་ལ་སྲས་ཁྲོ་བོ་འཕན་ཞེས་པ་འཁྲུངས། ཡོན་ཆེན་སངས་རྒྱས་སྐྱབས་ལ་སྲས་རྒྱལ་བ་རིན་པོ་ཆེ་གྲགས་པ་བརྩོན་འགྲུས་དང་། བཅུ་གཉིས་རིན་ཆེན་རྡོ རྗེ་གཉིས་འཁྲུངས་པ་རིམ་པས་གདན་སར་བྱོན།
རྒྱལ་བ་རིན་པོ་ཆེས་གདན་ས་ལ་ལོ་སུམ་ཅུ་རྩ་གསུམ་བཞུགས་པའི་རིང་ལ། རྒྱ་གར་གྱི་གྲོང་ཁྱེར་ཏི་ར་ཧུ་ཏིའི་རྒྱལ་པོ། སིངྒ་གླིང་གི་རྒྱལ་པོ། ཡ་ཚེ་རྒྱལཔོ། སྟོད་ཧོར་གྱི་རྒྱལ་པོ།
ཧུ་ལ་རྣམས་ཀྱིས་རིན་པོ་ཆེ་ལས་གྲུབ་པའི་རྟེན་གསུམ་མཆོད་རྫས། ནོར་བུ་སོག་པོ་སྤྲད་འགྱེལ་དུ་གྲགས་པ། གཞན་ཡང་ནོར་སྣ་བསམ་གྱིས་མི་ཁྱབ་པའི་འབུལ་བ་བྱུང་སྟེ་བོད་ཀྱི་སྡེ་དགོན་ཞིག་ལ་གདན་ས་ཐེལ་ནོར་རྔམས་ཆེ་ཞེས་པའང་འདི་ནས་ཡིན།
བཅུ་གཉིས་རིན་རྡོར་བ་གདན་སར་ལོ་བཅུ་གཉིས་བཞུགས་པའི་རིང་ཉེ་གནས་ལ་ཁྲི་དཔོན་གྱི་འཇའ་ས་བྱུང་བ་ཡིན་འདུག རྒྱལ་བའི་ཕྱི་རྟེན་དུ་རིན་པོ་ཆེ་ལས་གྲུབ་པའི་སྒོ་མངས་ཡ་མཚན་ཅན་བཞེངས་པས་སྤྱན་སྔ་སྒོ་མངས་པ་ཞེས་ཟེར།

རེ་གསུམ་བཞེས་པ་ལྕགས་འབྲུག་ལ་གཤེགས། འགྲོ་མགོན་འཕགས་པ་དང་གཤེགས་ལོ་གཅིག འབྲི་གུང་དུ་ཆོས་རྗེ་གཅུང་གཤེགས་པའི་ཕྱི་ལོ་ཡིན། ཁྲོ་བོ་འཕན་ལ་སྲས་སྤྱན་སྔ་གྲགས་པ་ཡེ་ཤེས་དང་། གཉིས་མཆོད་པ་གྲགས་པ་རིན་ཆེན་པ་དང་།
དཔོན་རིན་ཆེན་སྐྱབས་དང་གསུམ་སྟེ། འདི་ནས་དབུས་སུ་ལྷ་གཟིགས་ཀྱི་གདུང་རྒྱུད་སྤེལ་བའི་སྲོལ་དོད་པ་ཡིན་འདུག གྲགས་པ་ཡེ་ཤེས་པ་ལྕགས་མོ་སྦྲུལ་ལ་གདན་སར་བྱོན། དཔོན་ངྷརྨ་པཱ་ལ་ས་སྐྱའི་གདན་སར་བཏོན་པ་དང་ལོ་གཅིགཧོར་དམག་བོད་དུ་ཤོར་ཏེ་དཔོན་ཆེན་ཀུན་དགའ་བཟང་པོ་བསད་པའང་ལོ་འདི་ཡིན།
གདན་སར་ལོ་བརྒྱད་བཞུགས་པའི་རིང་ཉེ་གནས་ཀྱིས་ཁྲི་དཔོན་གྱི་ལས་ཀ་བཟུང་།
ཞེ་དགུ་བཞེས་པ་ས་བྱི་ལོར་གཤེགས། གཉིས་མཆོད་པ་ས་གླང་ལ་གདན་སར་བྱོན། དེའི་ཕྱི་ལོ་ལྕགས་སྟག་ལ་ས་སྐྱ་པས་འབྲི་གུང་བཅོམ། ཏི་ཤྲི་གྲགས་འོད་དང་ཧོར་གྱི་རྒྱལ་བུས་སྟག་མགོ་གནང་ནས་བླ་དཔོན་སྦྲགས།
འདིའི་རིང་ཡ་ཚེ་རྒྱལ་པོས་གསེར་ཐོག་ཕུལ་བས་སྤྱན་སྔ་གསེར་ཐོག་པར་གྲགས། གདན་སར་ལོ་ཉི་ཤུ་རྩ་གཉིས་བཞུགས་པའི་བཅོ་བརྒྱད་པ་དེ། བདག་ཉིད་ཆེན་པོ་ས་སྐྱའི་གདན་སར་བྱོན་སེ་ཆེན་གཤེགས་རྗེསཔའི་མེ་རྟ་ལོ་དེ་ཡིན།
དཔོན་རིན་ཆེན་སྐྱབས་ལ་སྲས་སློབ་དཔོན་རྒྱལ་མཚན་དཔལ། ཚེས་བཞི་རྙིང་མ་བ་གྲགས་པ་རྒྱལ་མཚན། ཏའི་སི་ཏུ་བྱང་ཆུབ་རྒྱལ་མཚན། བཅུ་གཉིས་གསར་མ་བ་གྲགས་པ་ཤེས་རབ།
དྲུང་བསོད་ནམས་བཟང་པོ་བ་དང་ལྔ་འཁྲུངས།དང་པོ་ནས་མཆེད་པ་དེར་རྒྱལ་བའི་གདུང་རྒྱུད་ཅེས་ཟེར། ཚེས་བཞི་རྙིང་མ་བ་ཕག་མོ་གྲུབ་པའི་གདན་སར་བྱོན། ལོ་ལྔ་བཅུ་རྩ་གཅིག་མཛད།

དེ་རྗེས་བཅུ་གཉིས་གསར་མ་བས་གདན་ས་མཛད་། དེ་ཡང་ཚེས་བཞི་པའི་དུས་སུ་ལྷ་གཟིགས་ཀྱི་ཞལ་ངོ་ཞིག་འབྲི་གུང་རྐང་བཞིའི་དཔོན་དུ་ཡོད་པ་ཕག་མོ་གྲུར་བོས་ནས་ཁྲི་དཔོན་དུ་བསྐོས་པས། ཁྲི་དཔོན་རྡོ་རྗེ་དཔལ་ཞེས་གྲགས།
འདིས་སྣེ་གདོང་རྩེ། ཚོང་འདུས་བྲག་ཁ། ལྕགས་རྩེ་གྲི་གུ་རྙིང་མ། ཡར་འབྲོག་མཆོད་རྟེན་དཀར་པོ། མོན་མཁར་རྒྱ་ཐང་གཞིས་ཁ་སོགས་ཚ་སྐད་གཏོང་བའི་གཞིས་ཁ་བཅུ་གསུམ་བརྩིགས།
ཏའི་སི་ཏུ་བ་ནི་ཆུ་སྟག་ལ་འཁྲུངས།སྤྱན་སྔ་ཆོས་འབྱུང་དུ་གསུངས།དགུང་ལོ་བདུན་པ་ལ་སྤྱན་སྔ་ཚེས་བཞི་བ་ལས་དགེ་བསྙེན་གྱི་སྡོམ་པ་ཞུས་ཏེ།མཚན་བྱང་ཆུབ་རྒྱལ་མཚན་དུ་གསོལ། དགུ་པ་ལ་མཁན་པོ་ཚུལ་དར་བ་དང་སློབ་དཔོན་སྤུ་ཧྲང་པ་ལས་རབ་ཏུ་བྱུང་།
ཚུལ་དར་བ་འདིས་སྤྱན་སྔ་ཚེས་བཞི་བ་རབ་ཏུ་བྱུང་བའི་མཁན་པོའང་མཛད་ཅིང་། འཕྱོངས་རྒྱས་པའི་ཞལ་ངོ་ཡིན། བླ་མ་ལྷ་ཁང་པས་དབང་བསྐུར་ཏེ་ཆོས་སྒོ་ཆེ།བདེ་མཆོག་གི་བསྙེན་པ་མང་དུ་མཛད་པས་ཕྱག་མཐེལ་རྡོལ་བའང་བྱུང་ཟེར།
བཅུ་བཞི་པ་ལ་ས་སྐྱར་བྱོན། བདག་ཉིད་ཆེན་པོ་བཟང་པོ་དཔལ་དང་མཇལ། ཉི་ཤུ་པ་ལྕགས་མོ་བྱའི་ལོར་རྒྱལ་པོ་ཆེན་པོ་ཐོ་གན་ཐེ་མུར་གྱིས་སྟག་མགོ་ནོར་བུ་གསུམ་པ་གནང་སྟེ་ཁྲི་དཔོན་དུ་བསྐོས།
སྣེ་གདོང་རྩེའི་ཕོ་བྲང་རྒྱ་སྤངས་སྐྱེད་པའི་མཁར་ལས། ཉེ་འཁོར་དུ་གྱང་མོ་ཆེར་གྲགས་པ་སློང་བ། མདུན་དུ་ཤམ་ཆུ་ལ་ཟམ་མོ་ཆེ་ཡ་མཚན་ཅན་འཛུགས་པ་མཛད།
ཆབ་སྲིད་ཆོས་བཞིན་དུ་སྐྱོང་བའི་ཆེད་དུ་ཆང་དང་ཕྱི་དྲོའི་ཁ་ཟས་སོགས་སྤོང་བར་མཛད་ཅིང་། དྲུང་ན་འཁོད་པ་རྣམས་ཀྱང་དེ་ལ་འགོད་པར་མཛད། སྐབས་ཤིག་ན་དཔོན་ཆེན་རྒྱལ་བ་བཟང་པོས་དབུས་

གཙང་ཁྲི་སྐོར་བཅུ་གསུམ་གྱི་དམག་ཡར་ཀླུངས་སུ་དྲངས། སི་ཏུ་བ་དང་རྣམ་གཉིས་ཟམ་ཆེན་ཁར་འཛོམས་ནས་ཆིངས་འདུན་གླེང་པ་ན་ས་སྐྱ་པས་བསླུ་སྟབས་བྱས་ནས་སི་ཏུ་བ་བཟུང་།རྣམ་རྒྱལ་ནས་བཟུང་ཡང་ཟེརདེ་ནས་སི་ཏུ་བ་དམག་སྣར་གདན་དྲངས་ནས།
ཕོ་བྲང་ཨེ་གཏོད་ཀྱི་སྒྱུ་ཐབས་བྱས་ནའང་། དབོན་པོ་གཞོན་ནུ་བཟང་པོ་དང་།ཀུན་དགའ་ར་བདཔོན་ཤཱཀྱ་བཟང་པོ་མདོང་མཁར་བསོགས་བློན་པོ་རྣམས་ཀྱིས།ཞལ་ངོ་བས་སྡེ་སྲིད་གལ་ཆེ་ཟེར་ནས་མ་ཉན།
དེ་ནས་གོང་མ་ས་སྐྱར་གདན་དྲངས་པ་ཕྱི་ཞབས་ལ་ཞལ་བསྒྱུར་ནས་བཀྱོན་པས་ཕྱིར་ལོག་ཆོག་པ་འོང་བས་རྟེན་འབྲེལ་བཟང་གསུངས། ས་སྐྱར་ཤངས་ཀྭ་ཡིན་ཀྱང་ཟེར་ཕེབས་པ་ན་སྐྱ་སེར་མང་པོས་ས་སྦར་བས་བསྡུས་ནས་ཞལ་དུ་བཏབ་པས།ས་སྐྱ་ཁ་རུ་བཏབ་ཆོག་པ་འོང་བས་རྟེན་འབྲེལ་མཆོག་ཏུ་བཟང་གསུངས།བཞུགས་རིང་སྐུ་ལུས་སྟེང་དུ་འོ་བརྒྱལ་མང་དུ་བརྩེགས་ནའང་ཇི་མི་སྙམ་པར་བསྲན་ཅིང་ཚུགས་སུ་མཛད་པས་ཀུན་གྱིས་བློས་མ་འཁྱུད་པ་ཡིན་འདུགཉེ་ལམ་དབང་བརྩོན་ལ་ཧོར་རྒྱལ་པོས་དཔོན་ཆེན་གྱི་འཇའ་ས་གནང་བར་གོ་བ་ན།
རྒྱལ་བ་བཟང་པོས་སི་ཏུ་བ་དང་ལྐོག་ཏུ་མཐུན་པར་མཛད་དེ།ཤོར་བ་ལྟར་དུ་མཛད་ནས་སི་ཏུ་བ་བ་བཏང་།
དེ་རྗེས་དབང་བརྩོན་གྱིས་དཔོན་ཆེན་བཟུང་ནས་ཁྲི་སྐོར་བཅུ་གསུམ་གྱི་དམག་ཡར་ཀླུངས་སུ་ལན་མང་དྲངས་ཀྱང་མ་ཐུབ་པར་རིམ་པས་སི་ཏུ་བ་རྒྱལ་ཏེ། ས་མོ་གླང་གི་ལོ་ནས་དབུས་ཀྱི་ས་ཆ་ཕལ་ཆེ་བ་ཁོང་གིས་བླངས།
དེའི་ཚེ་ས་སྐྱར་མཁས་བཙུན་པ་གཤེགས་ནས་ལོ་དྲུག་འདས། གདན་ས་ཏི་ཤྲི་ཀུན་དགའ་རྒྱལ་མཚན་བཞུགས་ཐང་ནའང་ཡི་གེ་གསལ་བ་མ་མཐོང་། དེ་ནས་ལོ་གསུམ་

སོང་བའི་ཆུ་འབྲུག་ལོར་ཆོས་གྲྭ་ཆེན་པོ་རྩེད་ཐང་གི་རྨང་བཏིང་། དེབ་སྔོན་པར་ལྕགས་ཡོས་ལ་བཏིང་ཞེས་ཀྱང་ཟེར། ལོ་འདི་འབྲི་ཁུངགུང་དུ་ཉེར་བརྒྱད་པ་རྡོ་རྗེ་རྒྱལ་པོ་གཤེགས་ནས། ཆོས་ཀྱི་རྒྱལ་པོ་དགུང་ལོ་བཅུ་བདུན་ལ་བཞེས་པ་ཞིག་གདན་སར་བཏོན་པའི་ཕྱི་ལོ་ཡིན་ཅིང་།
ཕག་མོ་གྲུ་པའི་གདན་ས་ས་སྟག་ལོར་བཏབ་པ་ནས་བརྩིས་པའི་ལོ་བརྒྱ་དང་དགུ་བཅུ་རྩ་བཞི་པ་ཡིན། དེ་ཡང་ཀླུ་མེས་ཆེན་པོའི་དུས་ནས་ཆོས་སྡེ་རྙིང་མའི་ཐེ་རེལ་གྱི་དབུ་རྩེ་ཞིག་ཡོད་པའི་མདུན་དུ་ཁྱམས།
དེའི་ནུབ་ཏུ་སྒོ་ཤར་ལ་བསྟན་པའི་ལྷ་ཁང་། གྲྭ་ཁང་ཆེན་མོ་བཞི་བཅུ་ཙམ་ལྕགས་རི་དང་བཅས་པ་ལེགས་པར་གྲུབ་རྗེས། ཆོས་སྡེ་སོ་སོ་ནས་དགེ་འདུན་དཔོན་སློབ་མང་དུ་སྤྱན་དྲངས།
འཆད་ཉན་པ་རྣམས་ལ་དེའི་རྐྱེན་གྱིས་ས་ཞིང་། དགེ་འདུན་སྤྱི་ལ་ཟན་ཚུལ། སྐྱོ་ཚུལ་ཇ་ཚུལ་རྣམས་བཙུགས་ཏེ་བཤད་གྲྭ་ཤིན་ཏུ་དར་བར་མཛད་།
ཤིང་རྟ་ལོར་ས་སྐྱ་པ་ནང་འཁྲུགས་ཏེ། བླ་བྲང་ཤར་པས་རྒྱལ་བ་བཟང་པོ་བཙོན་དུ་བཟུང་། དེའི་ཚེ་སི་ཏུ་བས་ཆེན་པོ་རིན་ཆེན་བཟང་པོས་གཙོས་པའི་དམག་གི་དཔུང་ཆེན་པོས་བསྡིགས་ནས་རྒྱལ་བ་བཟང་པོ་བཏོན་ཏེ།
གཙང་གི་ས་ཆ་ཕལ་ཆེ་བའི་ཡང་བདག་མཛད། དེ་ནས་བཟུང་སྟེ་ཁྲི་སྐོར་བཅུ་གསུམ་པོ་རྣམས་ཀྱིས་དབུས་གཙང་དུ་གཉེར་དཔོན་བསྐོ་འབེབས་སོགས་ལ་སི་ཏུ་བ་མཁྱེན་པའི་ཐེའུ་ཚེ་ཕུལ་ཅེས་གྲགས། ས་སྐྱ་པ་ནང་འཇིག་པའི་བྱེད་པ་པོ་ནི།
སི་ཏུ་བའི་གསུང་ཆེམས་ལས། སྔོན་ཚེ་དཔལ་ལྡན་ས་སྐྱ་པ། མངའ་ཐང་གུང་ལ་རེག་པ་དང་། དཔལ་འབྱོར་ཕུན་སུམ་ཚོགས་པ་ཡོད། དཔོན་ཆེན་ནམ་མཁའ་བརྟན་པ་དེ༑ ན་སོ་གཞོན་པས་ལེན་པ་དང་།
ཞེས་འབྱུང་བས་

ནམ་མཁའ་བརྟན་པ་ཉིད་ཡིན་པ་འདྲ། གོང་མ་འདི་པས་ཆོས་ཀྱི་ལས་ཐབས་སུ་གོང་དུ་བརྗོད་པ་ལྟར་རྩེད་ཐང་གི་བཤད་གྲྭ་བཟང་པོ་བཙུགས་པ་དང་། དེར་མ་ཟད་ཐེལ་གྱི་སྒོམ་གྲྭའི་ཞབས་ཏོག ཚེས་བཞི་རིན་པོ་ཆེའི་སྒོ་མངས་སྐུ་འབུམ་བཞུགས་པའི་ཆོས་ཁང་གསར་མ་བཞེངས་པ།གསེར་གྱི་བཀའ་འགྱུར་སོགས་གསུང་རབ་མང་དུ་བཞེངས་པ།
བུ་སྟོན་རིན་པོ་ཆེ། རྒྱལ་སྲས་ཐོགས་མེད་པ། བླ་མ་དམ་པ་བསོད་ནམས་རྒྱལ་མཚན། སྤྱན་སྔ་གྲགས་པ་རྒྱལ་མཚན།
ཀརྨ་པ་རོལ་པའི་རྡོ་རྗེ།རྟོགས་ལྡན་ཟླ་སེང་བ། བླ་མ་མཉམ་མེད་པ་སོགས་ལས་གསུང་ཆོས་མང་དུ་གསན་ཞིང་གུས་མཆོད་མཛད་།དེའི་ནང་ནས་སྔ་མ་གསུམ་ནི་མཆོག་གི་བླ་མར་འཛིན་ཅིང་རྩེད་ཐང་གི་དབེན་དགོན་བསམ་གཏན་གླིང་དུ་སོ་སོའི་གཟིམས་ཁང་ཡང་བརྩིགས།
དམག་མང་དུ་མཛད་པ་ལ་དཔག་ནས།གངས་པ་ཤག་འབུམ་ཞེས་པའི་མཐུ་པ་ཞིག་ཡོད་པ་དེས། བུ་དོལ་ཤེལ་གསུམ་ལ་འདི་བསྒྲལ་ལམ་ཞུས་པས།
གཅིག་གིས་བཏང་སྙོམས་སུ་བཞགགཉིས་ཞལ་མཐུན་པར་བསྟན་པ་སྟོབས་ཀྱིས་སྐྱེས་བུར་འདུག་པས་བསྒྲལ་མི་རུང་གསུངས་པ་དང་། དེར་མ་ཟད་ཨོ་རྒྱན་རིན་པོ་ཆེ་དང་། ཨ་མེས་བྱང་ཆུབ་འདྲེ་བཀོལ་གྱིས་སྤྲུལ་པའི་གང་ཟག་ཡིན་པར་ཡང་ལུང་བསྟན་ཅེས་གྲགས།
འཇིག་རྟེན་གྱི་ལས་ཐབས་སུ་རྡོ་དཀར་པོའི་མཚན་མ་ཡོད་པ་ཡན་ཆད་ཀྱི་ལྕགས་རྩེ་གྲི་གུ། འོལ་ཁ་རྟགསྟག་རྩེ། གོང་དཀར། སྣེའུ་རྫོང་།མེ་སྤྲེལ་ལབྲག་ད་ཀར་
མེ་བྱ་ལརིན་སྤུངས་བསམ་གྲུབ་རྩེ། སྤན་ནམ། ལྷུན་གྲུབ་རྩེ་རྒྱལ་ཆེན་རྩེ་ཆོས་རྒྱལ་ཆེན་པོའི་དུས་དང་གླིང་དཀར་ཚེས་ལྔ་རིན་པོ་ཆེའི་དུས་སུ་ཆིས་ཏ་སིའི་རྫོང་ལ་མི་བགྲང་རྣམས་བརྩིགས་ཏེ་སོ་སོར་

རྫོང་དཔོན་བསྐོས་པ་ལོ་གསུམ་གསུམ་ན་བརྗེ་བ་དང་། ཉིད་རང་གཞིས་སྐོར་ལ་ཕེབས་པར་མཛད་པ་སོགས་ལས་དྲུང་ཆེན་རིན་པོ་ཆེ་ཏའི་སི་ཏུ་ཞེས་ཕྱོགས་ཐམས་ཅད་དུ་གྲགས། དེང་སང་གི་བར་དུ་ཡང་ཕག་མོ་གྲུ་པའི་སྡེ་སྲིད་ཅེས་མཐོ་དམན་ཀུན་གྱི་གཉའ་བར་གསེར་གྱི་གཤའ་ཤིང་བས་ལྕི་བ་འདི་གོང་མ་དེའི་ཕྱག་རྗེས་ཡིན།
དགུང་ལོ་དྲུག་ཅུ་རྩ་གསུམ་སྤྱན་སྔ་ཆོས་འབྱུང་ནས་གསུངསཔ་ཤིང་འབྲུག་ལོའི་ཟླ་བ་བཅུ་པའི་ཉེར་བདུན་ལ་སྐུ་གཤེགས་པ་སྟེ།
ཉེར་བདུན་གྱི་ལོ་མཆོད་སྣེ་གདོང་རྩེར་གཏོང་བ་ཆག་མེད་དུ་ཡོད་དོ། །དེབ་སྔོན་མར་ཤིང་འབྲུག་ལོར་ཏ་སི་ཆེན་པོས་སྣེ་གདོང་རྩེའི་ཐུགས་ཁུར་བསྐྱངས་ནས་ཆུ་གླང་ལོར་གཤེགས་པར་མཛད་ཀྱང་དག་པར་མི་སེམས་སོ།
།དྲུང་བསོད ་ནམས་བཟང་པོ་བས་བདག་མོ་ཉེ་ཏུ་མ་ཁབ་ཏུ་བཞེས་པ་ལ་འཇམ་དབྱངས་ཤཱཀྱ་རྒྱལ་མཚན། ཐེལ་དཔོན་རིན་རྡོར་བ། བདག་པོ་ཤག་རིན་པ་དང་གསུམ་འཁྲུངས་པའི་དང་པོ་འཇམ་དབྱངས་པ་ལྕགས་འབྲུག་ལོར་བལྟམས།
ཚེས་བཞི་རིན་པོ་ཆེ་ལས་དགེ་བསྙེན་གྱི་སྡོམ་པ་ཞུས་ཏེ་མཚན་གྲགས་པ་བཟང་པོར་བཏགས། དགུང་ལོ་དགུ་པ་ལ་མཁན་ཆེན་གཞོན་དབང་པ་དང་། སློབ་དཔོན་གཞོན་ཚུལ་བ་ལས་དགེ་ཚུལ་གྱི་སྡོམ་པ་བཞེས་ཏེ།
མཚན་ཤཱཀྱ་རྒྱལ་མཚན་ཞེས་གསོལ། དགུང་ལོ་བཅུ་གསུམ་ཆུ་འབྲུག་ལོར་རྩེརྩེད་ཐང་གི་གདན་སའི་ཐོག་མ་མཛད། བཀའ་པོད་བཞི་ལ་སྦྱངས་ཏེ་ཚོགས་སུ་གསུངས་ཤིང་།བུ་སྟོན་རིན་པོ་ཆེའི་དྲུང་དུ་རྡོར་དབྱིངས་ལ་སོགས་པའི་རྒྱུད་སྡེ་གསན་པ་མང་དུ་མཛད་པ་སྟེ།
བུ་སྟོན་རིན་པོ་ཆེའི་ཞལ་ནས། མགོན་པོ་གདོང་གི་རི་ཡན་མན་གྱི་ཡར་ཀླུངས་ཀྱི་ཞིང་རེའི་བར་དཀྱིལ་འཁོར་མི་འདྲ་བ་རེ་

བཞེངས་ཀྱང་ཁེབས་པར་ཡོད་ཅེས་གཟེངས་བསྟོད་པའི་གསུང་བྱོན་ཞེས་གྲགས། བཅུ་དགུ་པར་ཆོས་རྗེ་བླ་མ་ད་མ་པས་མཁན་པོ་དང་། མཁན་ཆེན་བསོད་དབང་པ་དང་གཞོན་དབང་པས་ལས་སློབ་གསང་སྟོན་མཛད་དེ་བསྙེན་པར་རྫོགས།
རྩ་གཅིག་བར་ལྷ་སར་ཆོས་ཀྱི་འཁོར་ལོ་བསྐོར་བས་རྒྱལ་སྲས་བདེ་འབྱུང་བ་སོགས་སྐྱིད་ཤོད་ཀྱི་མཁས་པ་མཐའ་དག་དགྱེས་པར་མཛད། ཉེར་དྲུག་བཞེས་པ་ཤིང་མོ་སྦྲུལ་ལོར་རྒྱལ་པོ་ཐོ་གན་གྱིས་གོ་ཤྲིའི
འཇའ་ས་གནང་ནས་སྣེ་གདོང་གི་ཁྲི་དཔོན་དུ་བསྐོས།དབུས་གཙང་དུ་བསྐོ་འབེབས་སོགས་ཅི་བྱེད་ནའང་མི་རྒྱུད་དང་བཅས་པ་ཤེས་སུ་ཆུག་གསུང་བའི་འཇབ་ས་དྲིལ་བསྒྲགས། དེ་ནས་ལོ་གསུམ་སོང་བའི་ས་སྤྲེལ་དེ་རྒྱ་ཧོར་བསྟན་པ་བརྗེས་པའི་ལོ་ཡིན།
ལན་ཅིག་གཙང་དུ་དམག་འདྲེན་དགོས་བྱུང་བའང་ཆོས་སྐྱོང་རྣམས་ཀྱིས་གྲོགས་བྱས་ནས་མི་མཐུན་ཕྱོགས་ཚར་བཅད་ཅེས་གྲགས། སོ་པཞི་པ་ཆུ་གླང་ལོར་དཔལ་ལྡན་བླ་མ་གྲལ་དབུར་སྤྱན་དྲངས་ཏེ།
སྣེ་གདོང་ཆོས་འཁོར་ཆེན་མོར་གྲགས་པ་མཛད། མེ་གླང་གི་ཆུ་མིག་ཆོས་འཁོར་ནས་བརྩིས་པའི་ལོ་དགུ་བཅུ་རྩ་བདུན་པ་ཡིན། ས་སྐྱ་པའི་སྡེ་སྲིད་སྒང་ལ་བཞག་པའི་ཚད་ཆུ་མིག་ཆོས་འཁོར་དང་།
ཕག་མོ་གྲུ་པའི་རྗེ་སྲིད་སྒང་ལ་བཞག་པའི་ཚད་སྣེ་གདོང་ཆོས་འཁོར་དུ་བྱེད། རབ་ཏུ་བྱུང་བའི་ཕྱོགས་སུ་ཡོ་བྱད་གཏོང་ལུགས་ཤིན་ཏུ་ རྔམསངོམས་ཆེ་བ་སྟེ། རྗེས་སུ་ཡི་རང་བར་བྱས་ན་བདག་དང་གཞན་བསོད་ནམས་མཉམ་པ་ཉིད་ཅེས་བྱ་བ་དེ་ཐོབ།
སྣེ་གདོང་ཆོས་འཁོར་གྱི་བྱེད་པ་པོ་ནི་རྫོང་སྤྱི་རྒྱལ་མཚན་བཟང་པོར་གྲགས་པ་སྟེ། དེའི་སྲས་གྲགས་པ་རིན་ཆེན་དང་། དེ་ནས་རྒྱུད་པ་ལ་དགེ་མོ་བའི་དཔོན་རབས་

རྣམས་བྱུང་། ཆོས་འཁོར་མཛད་པའི་ཆུ་གླང་གི་མཇུག་ཧོར་ཟླ་དགུ་པའི་གནམ་གང་ལ་འཇམ་དབྱངས་པ་ཉིད་སྐུ་གཤེགས་སོ་བཞི་པསྡེ་སྲིད་ཀྱིས་འཇིག་རྟེན་གྱི་བདག་པོ་མཛད་པའི་ས་གླང་ནས་བརྩམས་པའི་ཉི་ཤུ་རྩ་ལྔ་པ་ཡིན་པས།
ཕག་མོ་གྲུ་པ་ལའང་ས་སྐྱ་པའི་སྐག་བྱུང་ཟེར་ཏེ། ས་སྐྱ་པ་ནང་མཚམས་སུ་བཞི་ཐོག་ནས་འཇིག་རྟེན་གྱི་བདག་པོ་ལོ་ཉེར་ལྔ།བླ་བྲང་ཤར་པས་ཉེར་ལྔ། ཁང་གསར་ཆེན་མོ་བས་ཉེར་ལྔ་མཛད་པ་རྣམས་དང་ལོ་གྲངས་འགྲིག་པ་ལ་བསམས་པའོ།
།ཆུ་གླང་འདི་རྗེ་རིན་པོ་ཆེ་མདོ་སྨད་ནས་དབུས་སུ་ཕེབས་པའི་ལོའང་ཡིན། ཐེལ་དཔོན་རིན་རྡོར་བས་ཟི་སྣ་བཀྲ་ཤིས་སྐྱིད་བདག་མོར་བཞེས་པ་ལ་སྲས་གཉིས་ཡོད་པའི་ཆེ་བ་རྒྱལ་སྲས་གྲགས་རིན་པ་ས་གླང་ལོར་འཁྲུངས།
ཏའི་སི་ཏུས་འཇིག་རྟེན་གྱི་བདག་པོ་མཛད་པའི་ལོ་ཡིན། དགུང་ལོ་བཅུ་བདུན་པར་རྩེད་ཐང་གདན་ས་གཉིས་པར་བྱོན་ཏེ། བཅུ་དགུ་པ་མེ་ལུག་ལོར་ནང་སོ་ཉིད་དུ་སྐུ་གཤེགས།
འབྲིང་པོ་ཚེས་བཞི་གསར་མ་བ་གྲགས་པ་བྱང་ཆུབ་རྗེ་རིན་པོ་ཆེའི་བླ་མ་མ་ཡིནམེ་སྤྲེལ་ལོར་འཁྲུངས། རྗེ་རིན་པོ་ཆེ་འཁྲུངས་པའི་སྔ་ལོ་དང་། གོ་ཤྲི་བའི་བཅུ་བདུན་པ་ཡིན།
དགུང་ལོ་བཅུ་དྲུག་པ་ལ། བཅུ་གཉིས་པའི་རྗེས་ཀྱི་གདན་སའི་སྤྱན་སྔ་དང་། བཅུ་དགུ་པ་ཤིང་སྟག་ལ་སྣེ་གདོང་རྩེའི་ཁྲི་ཐོག་ཏུ་བྱོན། འཇམ་དབྱངས་པ་གཤེགས་པའི་ཕྱི་ལོ་དེ་ག་ཡིན། ལོ་བརྒྱད་ཀྱི་བར་དུ་བླ་དཔོན་སྦྲགས་ནས་ཉེར་དྲུག་པ་ལྕགས་བྱ་ལ་རྩེའི་ཐུགས་ཁུར་བོར་ཏེ།
ཐེལ་ཉིད་དུ་སྒྲུབ་བརྒྱུད་ཀྱི་བསྟན་པའི་བདག་པོར་བཞུགས། སོ་གཅིག་པ་མེ་སྟག་ལོར་སྐུ་གཤེགས།ཡུམ་མི་གཅིག་པའི་གཅུང་ཆུང་བ་བསོད་གྲགས་པ་ས་ཕག་ལོར་འཁྲུངས།

དགུང་ལོ་བཅུ་པ་ལ་རྩེད་ཐང་གི་གདན་ས་གསུམ་པར་བྱོན། དེ་ནས་གྲགས་བྱང་བའི་རྗེས་སུ་རྩེའི་ཁྲི་དཔོན་གྱི་ཐུགས་ཁུར་ལོ་ལྔ་བཞེས་ཏེ། མེ་སྟག་ལོར་ཐེལ་གྱི་སྤྱན་སྔ་མཛད། ཞེ་བདུན་པ་ཤིང་བྱ་ལོར་ཀུན་སྤངས་མཛད་དེ།
ལྔ་བཅུ་པ་ས་བྱི་ལོར་སྐུ་གཤེགས། བདག་པོ་ཤག་རིན་པ་ཆུ་ཡོས་ལོར་ཐོ་གན་གྱི་ལུང་གིས་ཁྲི་ཐོག་ཏུ་བསྐོས་ཞེས་སྤྱན་སྔ་ཆོས་འབྱུང་དུ་བྱུང་ཡང་། ཏའི་སི་ཏུ་གཤེགས་ལོ་དང་། རྒྱ་ཧོར་བསྟན་པ་བརྗེས་པའི་ལོ་དང་བསྟུན་ན་མི་འགྲིག
དགོན་གསར་དུ་བཞུགས་ནས་ཟིན་སྣ་རིན་ཆེན་འཛོམས་བདག་མོར་བཞེས་པ་ལ་སྲས་གྲགས་པ་རྒྱལ་མཚན། བྱང་ཆུབ་རྡོ་རྗེ། བསོད་ནམས་བཟང་པོ། དཔལ་ལྡན་བཟང་པོ།
བསོད་ནམས་རྒྱལ་མཚན། སངས་རྒྱས་རྒྱལ་མཚན་དང་དྲུག་འཁྲུངས་བ་ལ་དགོན་གསར་བ་བུ་དྲུག་ཟེར། གྲགས་པ་རྒྱལ་མཚན་ཤིང་སྟག་ལོར་འཁྲུངས། གོ་ཤྲི་བ་གཤེགས་པའི་ཕྱི་ལོ་དང་། ཏ་ཇི་ཆེན་པོ་གཤེགས་པའི་ལོ་བཅུ་པ་ཡིན།
འཇམ་དབྱངས་པའི་སྐུའི་སྐྱེ་བར་ཡང་བྱེད། དགུང་ལོ་བདུན་པ་ལ་གདན་སར་མཁན་པོ་གཞོན་དབང་པ་དང་སློབ་དཔོན་ཚུལརྒྱལ་བ་ལས་རབ་ཏུ་བྱུང་། སྤྱན་སྔ་གྲགས་བྱང་བ་ལས་དབང་ཁྲིད་རྣམས་གསན།
བརྒྱད་པ་རྩེད་ཐང་གདན་སར་ཕེབས་པ་ནས་རྣམ་འགྲེལ་དང་བརྟག་གཉིས་སོགས་གསུངས། བཅུ་གཉིས་པ་ཤིང་གླང་ལ་སྣེ་གདོང་རྩེར་ཕེབས། རིན་པོ་ཆེ་བསོད་ གྲགས་པ་ཐེལ་གྱི་སྤྱན་སྔ་མཛད་པའི་སྔ་ལོ་ཡིན།
བློན་ཆེན་དབང་འཛིན་སྐུ་ཞང་རྫོང་སྤྱི་གྲགས་རིན་པས་མཛད།བར་སྐབས་ཤིག་ནས་དྲུང་འཁོར་རྣམས་ཀྱིས་མ་ཐེག་པར་གོང་མ་ལ་སྙན་ཕྲ་ཕུལ་ཏེ་རྫོང་སྤྱི་བ་བཀྲོངས། དེ་འཕྲལ་ཡར་ཀླུངས་ཀྱི་དཔོན་སྐྱ་བཅུས་

དུས་ཟིང་བསླངས་པ་ལ་བཅུ་སྐོར་བ་ཞེས་ཟེར། ཡོ་འཁྱོམས་རེ་ཆེ་ཡོངས་རྩིས་བྱུང་བ། དེའི་ཚེ་མཁན་ཆེན་ཕྱག་རྡོར་བ། རྗེ་རིན་པོ་ཆེ་གཉིསཀྱིས་དབུས་གཙང་གི་སངས་རྒྱས་ཀྱི་བསྟན་པ་ཕག་མོ་གྲུ་པའི་སྡེ་སྲིད་ལ་རག་ལས་གསུངས་ནས་ཐུགས་དམ་ཟབ་མོའི་འཁོར་ཡུག་ཏུ་བཅུག་ཅིང་།
སྟག་ལུང་རིན་པོ་ཆེ་བཀྲ་ཤིས་དཔལ་བརྩེགས་པས་ཕྱག་རྫས་གཏོས་ཆེ་བ་བསྣམས་ཏེ་ཞུ་འཇགས་མཛད་པས་རིང་དུ་མ་ཐོགས་པར་འཁྲུག་པ་ཞི།
དེ་གའི་མོད་ལ། ཏའི་མིང་རྒྱལ་བོ་ཡེ་དབང་གིས་གསེར་གྱི་དམ་ཁ་དང་དབང་གི་འཇའ་ས་གནང་། འདི་དང་དུས་མཚུངས་བ་ལྟ་བུར་འབྲི་གུང་བ། སྣེ་གདོང་པ། གླིང་གསུམ་ལའང་དབང་གི་ལས་ཀ་གནང་བས་བོད་ཀྱི་དབང་བཞི་ཟེར
།སླར་ཡང་གོང་ནས་རྒྱལ་པོས་གསེར་ཡིག་པ་མང་པོ་མངགས་ཏེ། ཤེལ་གྱི་དམ་ཁ་དང་ནོར་སྣ་གཏོས་ཆེ་བ་གནང་བ་ནས་བཟུང་སྟེ།དབང་གྲགས་པ་རྒྱལ་མཚན་ཞེས་སྙན་གྲགས་དབྱར་དུས་ཀྱི་ཆུ་བོ་བཞིན་འབེབས།
རྒྱའི་བསྟན་པ་བྱུང་ནས་བོད་དུ་ཤེལ་དམ་གནང་བ་འདི་མིན་པ་མེད་ཚོད་འདུག སྤྱིར་ཁྲིམས་གཉིས་ཀྱི་སྒོ་ནས་ཆབ་སྲིད་དེས་པས་བསྐྱངས་ཤིང་། བཀྲ་ཤིས་སྒོ་མངས་གསུམ་གྱིས་ཐོག་དྲངས་པའི་སྐུའི་རྟེན་དཔག་ཏུ་མེད་པ།
གསེར་གྱི་བཀའ་འགྱུར་ཚར་མང་བ། གསེར་དངུལ་འདྲེས་མའི་གཅིག སྣག་ཚང་བྲིས་པ་གསུམ་གྱིས་ཐོག་དྲངས་པའི་གསུང་གི་རྟེན་མཐའ་ཡས་པ། གཙུག་ཏོར་དྲི་མེད་ཀྱི་གཟུངས་གསེར་གྱིས་བཞེངས་པའི་སྙིང་པོ་ཅན་གྱི་ཚ་ཚ་འབུམ་གཏེར་གྱིས་ཐོག་དྲངས་པའི་ཐུགས་ཀྱི་རྟེན་བསམ་གྱིས་མི་ཁྱབ་པ་བཞེངས་པ།
ཐེལ་རྩེད་ཐང་གི་བསྒོམ་གྲྭ་དང་བཤད་གྲྭའི་བདག་རྐྱེན་སོགས་ཆོས་སྡེ་རྣམས་སུ་དགེ་ཚོགས་བསགས་

པ་བློས་མི་འཁྱུད། ཁྱད་པར་ཇོ་བསྟན་ཚོགས་པ་སྡེ་བཞི་དང་དགོས་སུ་ཚོགས་ཆེན་པ་སྟར་ཆགས་སུ་འདེགས་པའི་ཚོགས་གསོག་རྗེ་བཙུན་ཙོང་ཁ་པ་ཆེན་པོ་འཁོར་བརྒྱ་ཕྲག་མང་པོ་དང་བཅས་པ་ལ་ཆོས་འཁོར་སྔ་ཕྱིར་བསྐོར་བའི་ཞབས་ཏོག་ལྷ་ས་སྨོན་ལམ་ཆེན་མོ་དང་དགེ་ལྡན་སྒྲུབ་མཆོད་ཀྱི་འཕྲལ་ཡུན་གྱི་སྦྱིན་བདག་མཐིལ་ལེན་མཛད་པ།
རྗེ་རིན་པོ་ཆེ། སྤྱན་སྔ་ཀུན་སྤངས་པ། མཚུངས་མེད་རིན་གཞོན་པ། མཚལ་མིན་རིན་པོ་ཆེ་བསོད་བཟང་པ།
ཀརྨ་རིན་པོ་ཆེ་དེ་བཞིན་གཤེགས་པ་སོགས་དམ་པ་མང་པོ་ལས་གསུང་ཆོས་གསན་ཞིང་གུས་མཆོད་མཛད་པ། རྫོང་ཆེན་རྣམས་ཀྱི་རྫོང་དཔོན་མི་རྒྱུད་དང་བཅས་པ་ཤེས་སུ་འཇུག་པའི་ཤེལ་དམ་གནང་བ་སོགས་ལས།
གོང་མ་ཆོས་རྒྱལ་ཆེན་པོ་ཞེས་མཚན་དངོས་མིང་དུ་ཆགས།ཉང་སྟོད་དུ་དམག་ལན་གཅིག་གཉིས་མ་གཏོགས་སྡེ་གཟར་ཆེན་པོ་མཛད་མ་དགོས་ཤིང་། དབུས་གཙང་འཇམ་དར་ཡུག་གཅིག་ཏུ་སོང་བས་མངའ་ཐང་ཤིན་ཏུ་མཐོ།
བློན་ཆེན་མགོས་ཆེ་བ་ཡང་། སྣེའུ་པ་དྲུང་ཆེན་ནམ་མཁའ་བཟང་པོ། འོལ་ཁ་བ་བཀྲ་ཤིས་རྒྱལ་མཚན། རིན་སྤུངས་ནམ་མཁའ་རྒྱལ་པོ། ནམ་མཁའ་རྒྱལ་མཚན། བྲག་དཀར་རྒྱའོ་དང་སྐུ་མཆེད་གསུམ།
འཕྱོངས་རྒྱས་པ་དཔལ་འབྱོར་བཟང་པོ༑ བྲག་དཀར་བ་སྤག་ཤི་ཤེས་བཀྲས་དང་། རིན་ཆེན་དཔལ་བ་སྟེ་ཁུ་དབོན་གཉིས། གོང་དཀར་བ་ཨི་ནག་བཞི་འཛོམ། ཡར་རྒྱབ་དགེ་བསྙེན་པ་སྐུ་མཆེད་། བྱ་བཀྲ་ཤིས་དཔལ་བཟང་།
རྒྱ་མ་ཁྲི་དཔོན་ཟླ་བ། སྒོམ་ལོག་ཆོས་རྒྱལ། རྩེད་ཐང་དཔོན་དགེ། རྩེ་ཤར་པ་རབ་བརྟན་ཀུན་བཟང་འཕགས། རྩེ་ནུབ་པ་སི་ཏུ་བསོད་ནམས་དཔལ། བསམ་སྡེ་བ།

སྤན་རྣམ་པ། གླིང་དཀར་བ་དང་བུ་ཚལ་པ་སྐུ་མཆེད། རྒྱལ་ཆེན་རྩེ་པ་དཔལ་འབོར་རྒྱལ་པོ་སྟེ་འདི་རྒྱལ་ཆེན་རྩེའི་རྫོང་དཔོན་ཐོག་མ་ཡིན་ཟེར།གཞན་ཡང་ཁྲི་དཔོན་ནམ་མཁའ་བཟང་སོགས་མཆོག་ཏུ་མང་། དེ་ནས་ཐུགས་གོལ་ས་སྙག་པར་དགོངས་ཏེ།
རྒྱལ་བཟང་གཞིས་ཀ་བརྩིགས།གསོལ་སྐལ་གྱི་བོད་འབྲོག་འོས་རིས་ངོས་བཟུང་མཛད་པ་ཡིན་ནའང་།རྩེར་སྐུ་ཁམས་ལོ་གཅིག་གཉིས་བསྙེར་ཏེ། ལྔ་བཅུ་རྩ་དགུ་པ་ཆུ་བྱི་ལོར་སྐུ་གཤེགས།
རྒྱལ་ཚབ་ཆོས་རྗེ་སྤོ་ཏ་ལ་གཤེགས་པ་དང་ལོ་གཅིག སྲས་གཉིས་པ་བྱང་ཆུབ་རྡོ་རྗེ་མེ་སྦྲུལ་ལོར་འཁྲུངས། དགུང་ལོ་དགུ་པ་ཤིང་གླང་ལ་རྩེད་ཐང་གདན་སར་ཕེབས། ཉི་ཤུ་པ་ལ་བསྙེན་པར་རྫོགས།
ལྷ་སར་ཕེབས་ནས་ཆོས་ཀྱི་འཁོར་ལོ་བསྐོར། གྲྭ་པའི་དར་རྒྱས་ཀྱང་འདིའིདུས་ཁོ་ན་ཆེ། ལྔ་བཅུ་རྩ་སྤྱན་རས་གཟིགས་སུ་བྱེད་གཉིས་པ་ས་སྤྲེལ་ལོར་རྩེད་ཐང་ནང་སོར་སྐུ་གཤེགས། སྲས་བཞི་པ་དཔལ་ལྡན་བཟང་པོ་རྗེ་རིན་པོ་ཆེའི་ཞལ་སློབདགུང་ལོ་ཉེར་གསུམ་བཞེས་པ་ལ་ཐེལ་གྱི་སྤྱན་སྔར་བྱོན།
ཉེར་ལྔ་པ་མེ་ཕག་ལོར་གཤེགས༑ དེ་རྗེས་བསོད་ནམས་བཟང་པོ་རྗེ་རིན་པོ་ཆེ་ལ་བསྙེན་རྫོགས་མཛདདགུང་ལོ་ཉེར་དགུ་པ་ལ་སྤྱན་སྔའི་གོ་སར་ཕེབས་པ་སོ་བདུན་པ་མེ་སྤྲེལ་ལོར་གཤེགས།
སྲས་ལྔཚིགས་པ་བསོད་ནམས་རྒྱལ་མཚན་རྗེ་ལས་གསུང་རབ་མང་དུ་གསནམེ་སྟག་ལོར་འཁྲུངས། སྤྱན་སྔ་ཀུན་སྤངས་པ་ཐེལ་གྱི་གོ་ས་མཛད་ལོ་ཡིན།སོ་གཉིས་པ་མེ་བྱ་ལ་སྤྱན་སྔའི་གོ་སར་བྱོན།
མེ་བྱ་འདི་རྗེ་རིན་པོ་ཆེའི་དགུང་ལོ་རེ་གཅིག་པ་ཡིན། ཞེ་དགུ་པ་ཤིང་སྟག་ལོར་སྐུ་གཤེགས༑བཙུན་མོ་ཚལ་དུ་འདུལ་འཛིན་རིན་པོ་ཆེ་གཤེགས་པ་དང་ལོ་གཅིག
མཁས་

གྲུབ་ཆོས་རྗེས་དགེ་ལྡན་དུ་དུས་འཁོར་ཊི་ཀ་ཆེན་མཛད་པའི་ལོའང་ཡིན། སྲས་དྲུག་པ་སངས་རྒྱས་རྒྱལ་མཚན་པས་མཁར་ཐོག་དགོན་གསར་བཟུང་ནས། རིན་སྤུངས་པའི་སྲིང་མོ་ཞིག་ཁབ་ཏུ་བཞེས་པ་ལ་སྲས་གྲགས་པ་འབྱུང་གནས་དང་།
སླར་སྲིང་མོ་ཞིག་ཁབ་ཏུ་བཞེས་པར་སྲས་ཀུན་དགའ་ལེགས་པ་བྱུང་། དེ་ཡང་གྲགས་པ ་འབྱུང་གནས་པ་ཤིང་རྟ་ལོར་དགོན་གསར་དུ་འཁྲུངས། ཆོས་རྒྱལ་ཆེན་པོའི་ཞེ་གཅིག་ལོ ཡིན། བཅོ་ལྔ་པ་ལ་རྩེད་ཐང་གདན་སར་བཞུགས།
དེ་ཡང་ཆོས་རྒྱལ་ཆེན་པོ་གཤེགས་པའི་རྗེས་ལ་སྡེ་དཔོན་རྣམས་ཁྲི་ཐོག་ཏུ་ཁུ་དབོན་སུ་བསྐོ་བར་བློ་མི་མཐུན་པ་བྱུང་མཚམས། རིན་སྤུངས་ནོར་བཟང་པས། ཐེལ་དུ་སྤྱན་སྔ་རིན་པོ་ཆེའི་དགོངས་པ་ཞུས་ནས་ཅི་གསུང་བྱས་ན་ལེགས་པའི་བཀའ་གྲོས་བཏོན་པ་ལྟར།
དགོངས་པ་ཞུས་པ་ན་སྤྱན་སྔའི་ཞལ་ནས་ཁྲི་ཐོག་ཏུ་བུ་ཆུང་བ་ལས་འོས་མེད། ཁྱིམ་པ་རྒས་པོ་ཞིག་གིས་མི་འོང་གསུངས་བ།སུས་ཀྱང་འདའ་མ་ཕོད་པར་ཆུ་བྱིའི་མཇུག་དེ་ག་ལ།
གདན་ས་གྲགས་འབྱུང་བ་དགུང་ལོ་བཅུ་དགུ་ལོན་པ་ཞིག་རྩེར་ཕེབས་ཏེ། ཆབ་སྲིད་དེས་པས་བསྐྱངས། དེ་ནས་ཤིང་སྟག་གསར་པའི་ཟླ་བ་དང་པོའི་ཉེར་གཉིས་ལ།
ཐེལ་དུ་སྤྱན་སྔ་རིན་པོ་ཆེ་སྐུ་གཤེགས་པས་ཡབ་ཆེ་ས་རིན་པོ་ཆེ་དཔོན་བློན་བགས་ཡངས་ཏེ་ཁྲི་ཐོག་ཨེ་ཡོང་གི་དགོངས་པས་སྤུན་ཟེད་མང་དུ་མཛད་པ་ལ་དཔགས། ཡར་ ཀླུངཀླུངས་མཐིལ་དུ་དུས་ཟིང་ལངས་ཏེ།
ཆེ་ས་དཔོན་བློན་མང་རབ་ཡར་རྒྱབ་ཏུ་ཐེགས་དགོས་པ་བྱུང་ཞིང་། དུས་མ་བདེ་བ་ཡང་ཇེ་ཆེར་སོང་། འདི་ལ་སྟག་མོ་སྡེ་གཟར་ཆེན་མོ་ཞེས་པ་དང་།ཕག་མོ་གྲུ་པ་ནང་ཞིག་པའི་ལོ་ཞེས་ཀྱང་ཟེར། ཤིང་ཡོས་ཀྱི་མཇུག་ཙམ་

ལ་དུས་མི་བདེ་བ་ཕལ་ཆེར་སངས་ཏེ། མཁར་པ་དགེ་སློང་གིས་རྫོང་སྤྱིའི་ལས་ཀ་བཟུང་། གོང་མ་ཉིད་མེ་སྦྲུལ་ཤར་བ་ན་སྐྱིད་ཤོད་དུ་ཕེབས་པ་ནང་སོ་དུ་དབེན་ཤ་ཆེན་མོས་གུས་མཆོད་ཡང་དག་མཛད། འདི་རེས་གཞིས་ཀ་སྣེའུར་མཁས་གྲུབ་ཆོས་རྗེས་ཀྱང་བསྟན་པ་ལ་དགོངས་ནས་མཇལ།
གསང་ཕུ་བའི་ཆོས་རྗེ་ཆེན་སློབ་ཀྱིས་མཇལ་བར་ཕེབས་པ་ན།གོང་མའི་ཞབས་ཕྱིར་འགོས་ལོ་ཙཱ་བ་གཞོན་ནུ་དཔལ་ཡོད་པ་དང་། ཆེན་པོ་ཡོན་རྒྱལ་པ་གཉིས་སྒྲོ་གླེང་ལ་བཞེངས་པ།
གསང་ཕུ་བ་རྣམ་པའི་ཐུགས་བཞེད། བཤད་པ་ཆེན་པོ་བས་མཛད་དགོས་གསུངས་ནའང་། ཡིད་བཟང་རྩེ་པས་རྩེད་ཐང་པའི་བརྟུལ་ཞུགས་ཀྱིས་གཞུང་ཏོག་བླངས་ནས་འཇོག་མཛད་ཅེས་གྲགས།
དུས་མ་བདེ་བའི་དབང་གིས་གཙང་གི་གཞིས་སྐོར་ལ་ནི་ཕེབས་མ་གྲུབ། སྐབས་ཤིག་གོང་ནས་རྒྱལ་པོ་གྱིན་ཐས་གསེར་ཡིག་པ་མང་བོ་མངགས་ཏེ་དབང་གི་འཇའ་ས་གནང་། དེ་ནས་བཟུང་སྟེ་དབང་གྲགས་པ་འབྱུང་གནས་ཟེར།
པཎ་ཆེན་ནགས་ཀྱི་རིན་ཆེན་པ།རྒྱ་མ་སྤྱན་སྔ་གཞོན་འོད་པ། རྒོད་ཕྲུག་རས་པ་གྲགས་པ་འབྱུང་གནས།སྤྱན་སྔ་ཉེར་གཉིས་རིན་པོ་ཆེ་སོགས་བསྟེན་ནས་གསུང་ཆོས་མང་དུ་གསན་པས་མཁྱེན་པ་རྒྱ་ཆེ་བར་བྱེད།
རྩེད་ཐང་དུ་གདན་ས་བ་ཟུར་པ་མེད་ཀྱང་རྩེ་ཉིད་ནས་གཙུག་ལག་ཁང་དང་ལྷ་ཆེན་དང་། གསེར་གྱི་བཀའ་འགྱུར་བཞེངས་པ། ནག་ཆང་གི་ཁྲིམས་སྡོམ་པ། སྒྲུབ་མཆོད་ཆེན་མོ་འཛུགས་པ། འཆད་ཉན་པ་རྣམས་ལ་ཐུགས་རྩིས་ཆེ་བ་སོགས་ཐུགས་ཁུར་གང་དགོས་བཞེས་པ་མཛད་ཅིང་།
ཐེལ་དུའང་རི་པ་རྣམས་ལ་མགྱོགས་ཁྲིད་འབོགས་པ་སོགས་སྤྱན་སྔའི་དོད་པོ་མཛད། དགུང་ལོ་སུམ་ཅུ་ལོན་པའི་

ཆུ་ཕག་ལ་ཡར་རྒྱབ་ནས་ཡབ་ཆེན་བཀུར་སྟི་ཆེན་པོས་སྤྱན་དྲངས་ཏེ་རྩེད་ཐང་ནང་སོར་བཞུགས་སུ་གསོལ། དེ་དུས་སྡེ་དཔོན་མགོས་ཆེ་བ་ཡང་དུ་དབེན་ཤ་གྲགས་པ་དཔལ་བཟང་། རིན་སྤུངས་ནོར་བཟང་དང་དཔལ་རིན་པ་སྐུ་མཆེད།
འོལ་ཁ་བ་ནོར་བཟང་དང་རྒྱ་མཚོ་བ་སྐུ་མཆེད།འཕྱོངས་རྒྱས་པ་དཀོན་མཆོག་རིན་ཆེན་པ་དང་སངས་རྒྱས་སྐྱབས་པ་སྐུ་མཆེད་དང་། ཡར་རྒྱབ་པ་རིན་ཆེན་བཟང་པོ། བསམ་སྡེ་རྒྱལ་བུ་གྲགས་ཤེ། བྱ་རྒྱལ་བ་བཀྲ་ཤིས།
འཕན་པོ་དཔལ་འབྱོར་རྒྱལ་པོ། སྐྱ་འོ་རིན་ཆེན་བཟང་པོ། བུ་ཚལ་ལྷ་དབང་པ་སོགས་ཏེ་ཐ་མ་འདི་གླིང་དཀར་གྱི་རྫོང་དཔོན་ཐོག་མ་ཡིན་ཟེར། གྲགས་འབྱུང་བ་དགུང་ལོ་སོ་གཉིས་བཞེས་པ་ཤིང་མོ་གླང་གི་ཚེས་ལྔ་ཞིག་ལ་གཤེགས་པས་ཚེས་ལྔ་རིན་པོ་ཆེར་གྲགས།རྗེ་བཙུན་ཤེས་རབ་སེང་གེ་དང་གཤེགས་ལོ་གཅིག
གོང་མ་གཤེགས་པ་ཞིག་ལ་འདི་ཁོ་ན་ཤུལ་ཆེ་བར་བྱེད༑ གཅུང་ཀུན་དགའ་ལེགས་པ་ཆུ་མོ་གླང་གི་ལོ་ལ་དགོན་གསར་དུ་འཁྲུངས།
ཆོས་རྒྱལ་ཆེན་པོ་གཤེགས་པའི་ཕྱི་ལོ་ཡིན། བཅུ་བཞི་པ་ལ་རྩེད་ཐང་གདན་སར་ཕེབས། ཚེས་ལྔ་རིན་པོ་ཆེ་གཤེགས་པའི་ཕྱི་ལོ་ཡིན། དེ་ནས་ལོ་གསུམ་སོང་བའི་ས་འབྲུག་ལ་རྩེར་བྱོན།
ལོ་འདི་ལ་དུ་དབེན་ཤ་ཆེན་ནོ་སྐུ་གཤེགས། དེ་ནས་ལོ་དགུ་སོང་བའི་མེ་གླང་ལ་ཆེ་ས་སངས་རྒྱས་རྒྱལ་མཚན་པ་གཤེགས། ཆེ་ས་འདིས་ཡར་རྒྱབ་ཏུ་ལོ་དགུ་དང་། རྩེད་ཐང་ནང་སོར་ལོ་བཅོ་ལྔ་བཞུགས་ཟེར།དགེ་མོ་སྨྱོན་པར་གྲགས་པས་ཀ་བཞི་བཟུང་།
དེ་རྗེས་དགེ་སློང་སྦལ་མིག་པས་བཟུང་ཞིང་། དགེ་སློང་གི་གཅུང་པོ་ལྔ་དར་ཞེས་པས་ཀ་བཞི་ཤར་བཟུང་སྟེ། ཨི་ནག་དབང་འཛིན་བྱས། རིན་སྤུངས་པའི་སྲིང་མོ་ཞིག་

བཞེས་པ་ལ་སྲས་རྡོ་རྗེ་རིན་ཆེན་དབང་གི་རྒྱལ་པོ་ཞེས་པ་འཁྲུངས། རྒྱ་ནག་ཅིང་ཧོ་རྒྱལ་པོས་གསེར་ཡིག་པ་མངགས་ཏེ་དབང་གི་འཇའ་ས་གནང་བ་ནས་བཟུང་སྟེ། དབང་ཀུན་དགའ་ལེགས་པ་ཞེས་ཟེར། གཞིས་སྐོར་ལ་ཕེབས་པ་ན།
སྡེ་དཔོན་ཐམས་ཅད་ཀྱིས་གུས་མཆོད་ཆེན་པོ་བྱས་ཤིང་། ཁྱད་པར་གཙང་ལ་བྱོན་པའི་ཚེ། རིན་སྤུངས་ནས་འཕྲལ་གྱི་ཞབས་ཏོག་དུས་བབ་ལ་ཤ་མར་ཐུད་གསུམ་གྱི་སྟོན་ཆེན་རྫོང་ཆེན་གཉིས་སུ་འབུར་དོད་ཀྱི་ནོར་སྣའི་འབུལ་བ་བསམ་གྱིས་མི་ཁྱབ་པ་བསྒྲུབས་ལ།
དེ་མཐུན་སྤན་རྣམ་ལྷུན་གྲུབ་རྩེ་དང་། གླིང་དཀར་རྫོང་དུའང་འབུལ་ཞབས་ཕུན་སུམ་ཚོགས་པ་དང་། ལ་སྟོད་ལྷོ་བྱང་དང་རྩེ་ཤར་ནུབ་ཀྱིས་ཀྱང་འབུལ་ཆེན་བྱས་ཞེས་གྲགས།
འོན་ཀྱང་རིན་སྤུངས་ནོར་བཟང་པ་དཔོན་བློན་རྣམ་པའི་མཛད་སྤྱོད་ཁོག་ལ་མ་མགུ་བ་ཡིན་འདུག སྐབས་ཤིག་ནས་གོང་མ་ཉིད་ཀ་བཞི་པ་སྐུ་མཆེད་ཀྱི་གཞན་དབང་དུ་སོང་སྟེ་ཡབ་ཡུམ་ཐུགས་མ་མཐུན་ནས་སྡེ་འཁྲུག་ལུང་བསྟན་མང་པོ་བྱུང་སྟེ།
ཡར་གོང་བྱ་ས་བསམ་སྡེ་བ་རྣམས་བདག་མོ་བའི་ཕྱོགས་དང་། སྣེའུ་པ་དང་འོལ་ཁ་བ་སོགས་དཔོན་ས་དཔོན་བློན་གྱི་ཕྱོགས་སུ་གྱུར། མེ་ཕག་ལ་གདུང་རྒྱུད་རྡོ་རྗེ་རིན་ཆེན་རྩེད་ཐང་གདན་སར་བསྐོས།
ཡབ་ཀྱི་དགུང་ལོ་སོ་ལྔ་པ་ཡིན། དེ་ནས་ཡུམ་སྲས་ཕྱོགས་གཅིག་པ་ལ་བརྟེན་རྩེད་ཐང་གི་སྡེ་གཟར་དེ་ཡང་ལངས་ཤིང་། རྩེད་ཐང་ཉེ་གནས་ཆེན་མོ་བཀྲས་བཟང་གིས་སྣེ་གདོང་ཐོད་པ་རི་དང་།
ཙན་ཐང་བཀྲ་ཤིས་སྒང་བཀུམས་པ་སོགས་བློས་མི་འཁྱུད་པའི་དགྲ་འཐབ་བྱས་ཟེར། དེ་དུས་འཕྱོངས་རྒྱས་པ་གང་གིའང་ཕྱོགས་སུ་མ་ཆས་པ་ཡིན་འདུག མེ་ཁྱི་ལ་རིན་སྤུངས་ནོར་བཟང་

གཤེགས་པ་སོགས་གང་ས་ནས་རིན་སྤུངས་པའི་དཔུང་གིས་འཕྲལ་དུ་མ་ཕན། བར་སྐབས་འདིར་གོང་མ་ཉིད་སྐྱིད་ཤོད་དུ་ལན་གཅིག་གཉིས་ཕེབས་པ། ནང་སོ་དྲུང་ཆེན་དཔོན་བློན་གྱིས་གུས་མཆོད་ཆེན་པོ་མཛད།དེ་ནས་དཔོན་ས་གདན་ས་བ་དགུང་ལོ་བཅུ་དགུ་པའི་སྟེང་དུ་གཤེགས་ཤིང་།
ཡུམ་ཆོས་དཔལ་བཟང་མོ་བ་ཡང་གཤེགས་ནས་མཁར་ཐོག་དགོན་གསར་གཉིས་ནང་སོ་མཚོ་སྐྱེས་པས་བཟུང་། རྩེད་ཐང་གི་སྡེ་གཟར་རྒྱུན་ཞི་ནའང་། རྩེ་ནས་རྩེད་ཐང་ཚོགས་པ་ལ་ཞྭ་དམར་གྱོན་དགོས་པའི་ཁྲིམས་བསྒྲགས་པ་གྲྭ་པ་རྣམས་མ་འདོད་ནས་ཕལ་ཆེར་གྱིས་ལྷན་པ་དམར་པོ་རེ་ཙམ་བརྒྱབ་པ་གྱོན་པ་དང་།
མགོ་ཡུ་བྱེད་པ་སོགས་མི་མཛེས་པ་ཆེན་པོ་བྱུང་ཞེས་གྲགས།
དེ་དུས་སྡེ་དཔོན་མགོས་ཆེ་བ་ཡང་སྣེའུ་པ་དཔལ་འབྱོར་རྒྱལ་པོ། རིན་སྤུངས་པ་ཀུན་ཏུ་བཟང་པོ། རིན་ཆེན་དཔལ་བཟང་།མཚོ་སྐྱེས་རྡོ་རྗེ། ཤཱཀྱ་རྒྱལ་མཚན་ཏེ་སྐུ་མཆེད་བཞི། འོལ་ཁ་མཁན་ཆེན་པ།
འཕྱོངས་རྒྱས་པ་རྡོ་རྗེ་ཚེ་བརྟན། བྲག་དཀར་བ་དངོས་གྲུབ།རིན་ཆེན་ལྷུན་པོ། དཀོན་མཆོག་དོན་གྲུབ་སྟེ་སྐུ་མཆེད་གསུམ། བྱ་བཀྲ་ཤིས་དར་རྒྱས། གོང་དཀར་གྲལ་ལྔ་རྒྱལ་པོ། ཡར་རྒྱབ་རིན་ཆེན་རྒྱལ་པོ།
བསམ་སྡེ་གྲགས་པ་མཐའ་ཡས། སྐྱིད་ཤོངས་ཕག་སྨྱོན་པ་སོགས་ཡོད། ཚེས་ལྔ་རིན་པོ་ཆེ་ནས་མཁར་པའི་སྲིང་མོ་ཞིག་དང་ལྷན་གཅིག་ཏུ་འདུས་པ་ལས། གདུང་རྒྱུད་ངག་གི་དབང་པོ་ས་ལུག་ལོར་རྒྱལ་རྩེར་འཁྲུངས།
ཚེས་ལྔ་པའི་ཉེར་དྲུག་པ་དང་། ཀུན་དགའ་ལེགས་པ་བའི་དགུང་ལོ་བདུན་པ་ཡིན། དགུང་ལོ་བཅུ་དྲུག་པ་ཤིང་ཁྱི་ལ་ཆེ་ས་དགོན་གསར་བ་དང་གོང་མ་ཀུན་ལེགས་བཀའ་བསྒོས་ནས་ཐེལ་གྱི་སྤྱན་སྔར་

བཏོན། སྤྱན་སྔ་ཉེར་གཉིས་པར་གཤེགས་ནས་ཤིང་ཁྱི་འདི་ཡན་གྱི་ལོ་ཉི་ཤུར་གདན་ས་སྟོངས་པ་ཡིན་ཟེར། འགོསམགོས་ལོ་ཙཱ་བ་སོགས་ལས་གསུང་ཆོས་མང་པོ་གསན་ཏེ། མཁྱེན་པ་རྒྱ་རི་ཆེ་ཞིང་བསྙེན་པར་རྫོགས་པ་དགེ་སློང་གི་རྟེན་དུ་བཞུགས།
མཁར་པ་དགེ་སློང་གིས་གཉེར་པ་དབང་འཛིན་བྱས་ཏེ། དཀར་ཕྱོགས་ཀྱི་དགེ་ལས་ཀྱང་རྒྱ་ཆེ། ཉི་ཤུ་ལོན་པ་ས་སྟག་ལ་གོང་མས་ཐེལ་གྱི་སྤྱན་སྔ་ཧབ་ལེན་བྱས་པ་སོགས་ལས།
བཅུ་དྲུག་ཙམ་དུ་བྲག་ཁ། རྒྱལ་བཟང་གཉིས་རང་དུ་བཞུགས། སླར་ཆུ་སྦྲུལ་ལ་མཚན་ཇུས་རྒྱལ་ཏེ། ཡང་དགོན་ཕོ་བྲང་དུ་ཕེབས་པ་འཕྲིན་ལས་རྒྱས་པ་བྱུང་། དེ་ནས་ལོ་བདུན་སོང་བའི་ལྕགས་བྱི་ལ་རིན་སྤུངས་དོན་ཡོད་རྡོ་རྗེ་དང་།
གཡུང་པ་ཚེ་དབང་དཔོན་བློན་གྱིས་དམག་གཏོས་ཆེ་བ་དྲངས་པ། ཡར་གོང་གཉིས་ཀྱི་དཔུང་དང་ལྷན་སར་ཡར་ཀླུངས་མཐིལ་དུ་སླེབས་ཏེ། ཀ་བཞི་ཤར་ནུབ་གཉིས་གཉེར་ཐོག་ནས་བཏོན། སྐྱིད་ཤོད་དུ་བཏེགས་པ་བྲག་དཀར་བའི་སྡེ་སྲིད་ཚང་དུ་ཚུད་པ་དང་།
ཆུ་ཤུལ་ལྷུན་པོ་རྩེ་སོགས་རྫོང་གཞིས་འགའ་ལེན་པ་ནས། གཞིས་ཀ་སྣེའུ་པ་དང་སྐུ་མཆེད་བདེ་བདུན་མཛད། དེ་ནས་རིན་སྤུངས་པ་ཁུ་དབོན་དུ་དབེན་ཤ་ངག་དབང་བསོད་ནམས་རྒྱལ་པོ།
འཕྱོངས་རྒྱས་པ་རིན་ཆེན་རྒྱལ་མཆོགབྲག་དཀར་བ་སྲིད་ཆོས་རྒྱལ་པོ། འོལ་ཁ་བ་ནོར་འཛིན་ཆོས་རྒྱལ། སྤན་རྣམ་པ་ཀུན་དགའ་བཀྲ་ཤིས། བསམ་སྡེ་བ་ལྷ་རྣམ་རྒྱལ་འོད།
ཡར་རྒྱབ་པ་རིན་ཆེན་རྒྱལ་པོ་སྐུ་མཆེད། གོང་དཀར་བ་ལྷ་དབང་ཀུན་དགའ།བྱ་བཀྲ་ཤིས་དར་རྒྱས༑ བུ་ཚལ་པ་ཁམས་གསུམ་རྣམ་རྒྱལ། ཧོར་ཁང་པ་ཚེ་དབང་གྲགས་པ། རྒྱལ་ཆེན་རྩེ་པ། སྐྱིད་ཤོངས་པ་སྐུ་མཆེད་

སོགས་ཏེ་དཔོན་རིགས་མང་པོ་ལྕགས་མོ་གླང་གི་སྣེ་གདོང་ལོ་གསར་སྟེང་དུ་འཚོགས། དཔོན་ས་ཁུ་དབོན་གཉིས་མཐུན་སྒྲིག་པ་ཡིན་ཟེར་བའི་གཏམ་བསྒྲགས་ཏེ། སྤྱན་སྔ་ངག་གི་དབང་པོ་ལྷོ་ཁར་སྤྱན་དྲངས། གོང་མ་དགོན་གསར་དུ་གདན་དྲངས་ནས།
སྤྱན་སྔ་བ་ཉིད་རྩེའི་ཁྲི་ཐོག་ཏུ་བཏོན་ཏེ། རྫོང་ཁ་བའི་སྲིང་མོ་ཞིག་བདག་མོར་ཕུལ། དེའི་ཚེ་སྤྱན་སྔ་བའི་ཞེ་གསུམ་པ་ཡིན། ལོ་འདི་ལ་འོན་མདའ་གསལ་ཁང་རྩེར་འགོས་ལོ་ཙཱ་བ་དགུ་བཅུ་པགཤེགས།
ཏ་སི་གཤེགས་ནས་ལོ་བརྒྱ་དང་དགུ། གྲགས་པ་རྒྱལ་མཚན་པ་གཤེགས་ནས་བཞི་བཅུ་རྩ་དགུ། གྲགས་པ་འབྱུང་གནས་པ་གཤེགས་ནས་སུམ་ཅུ་རྩ་དྲུག་རྣམས་སོང་ཞིང་། ལྕགས་གླང་དེ་ནས་དེང་སང་གི་ས་ཁྱི་འདི་ཡན་ལ་ལྔ་བཅུ་རྩ་བརྒྱད་ཐལ།
དེ་ནས་ནང་སོ་མཚོ་སྐྱེས་པས་བློན་ཆེན་དང་། འཐོན་པ་གདུང་མྱང་རིན་ཆེན་དར་རྒྱས་ཀྱིས་ཀ་བཞི་བཟུང་། ལོ་གསུམ་པ་ཆུ་ཡོས་ལ་གོང་མ་ཀུན་ལེགས་པ་ལྔ་བཅུ་རྩ་གཅིག་བཞེས་པ་ལ་གཤེགས།
རྩེ་ནས་དགོངས་རྫོགས་ཀྱི་འདབ་ཆེན་པོ་མཛད། དེ་ནས་ལོ་གསུམ་པ་ཤིང་སྦྲུལ་ལ་རིན་སྤུངས་པས་རྒྱང་རྩེ་བའི་ཁར་དམག་ཁྱེར་བ་གཡུང་པ་བཙོན་དུ་ཤོར་བའི་ཇུས་ཉེས་དེ་བྱུང་།
ལོ་འདི་ལ་རྒྱང་རོ་སྤེ་རྒྱའི་ཇུས་ཉེས་ལོ་ཟེར། དེ་མཐུན་དབུས་སུ་སྡེ་གཟར་བྱུང་ཡང་གོང་མ་ཉིད་སྤྱི་དཔོན་དུ་བཞུགས། འདི་པ་སྤྱིར་ཡང་སྡེ་འཁྲུག་ལ་མི་དགྱེས་ཤིང་། དཔལ་ཆོས་ཀྱི་གྲགས་པ་ཏི་ཤྲི་བསྟེནནས་ཐེག་པ་ཆེན་པོའི་ཆོས་མང་པོ་གསན་པ་དང་།
རྩེད་ཐང་གི་མཚན་ཉིད་པ་རྣམས་ལ་ཐུགས་རྩིས་ཆེན་པོ་མཛད་པ་དང་། རྩེ་རྩེད་ཐང་གི་སྒྲུབ་མཆོད་ཆེན་མོའི་བདག་རྐྱེན་བཟང་པོ་མཛད་པ་དང་།
ཉང་པོ་གྲུ་ལ་

ལྕགས་ཀྱི་ཟམ་མོ་ཆེ་འཛུགས་པ་སོགས་རྣམ་དཀར་གྱི་མཛད་པ་བཟང་།དགུང་ལོ་ལྔ་བཅུ་པ་ས་སྤྲེལ་ལ་འཇང་ཕོ་བྲང་དུ་གདུང་རྒྱུད་ངག་དབང་བཀྲ་ཤིས་གྲགས་པ་འཁྲུངས། ལོ་འདི་ལ་རྩེ་ཤར་ནུབ་ནང་ཞིག་ནས་རིན་སྤུངས་པ་མཚན་ཇུས་རྒྱལ།
དེའི་ཕྱི་ལོ་ས་བྱི་ལ་ཡུམ་རྫོང་ཁ་མ་གཤེགས།དུ་དབེན་ཤ་ཕྱི་མ་སེ་ར་རྩེརགཤེགས་པ་དང་ལོ་གཅིག ཕྱི་ལོ་ལྕགས་ཁྱི་ལ་དྲུང་ཆེན་དཔལ་འབྱོར་རྒྱལ་པོ་དང་། དེའི་ཕྱི་ལོ་ལྕགས་ཕག་གི་ཟླ་བ་དྲུག་པའི་ཚེས་གཉིས་ལ་གོང་ཉིད་གཤེགས་པས་ཚེས་གཉིས་རིན་པོ་ཆེ་ཞེས་གྲགས།
དགུང་ལོ་ལྔ་བཅུ་རྩ་གསུམ་པ་ཡིན། དེའི་ཚེ་ཐེལ་གྱི་མཁན་སློབ་ཆོས་གསུམ། རྩེད་ཐང་གི་ཆེན་ལས། ཆེ་བགྲེས་ཆོས་ཁྲིམས་པ།བྲག་ཁ་ནས་དགེ་སློང་བསམ་གྲགས་པ།
སྐྱིད་ཤོངས་ཕག་སྨྱོན་པ། འཆོས་པ་བསོད་བཀྲས་པ། རྫོང་དཔོན་ཉི་མ་བ། གསེར་པ་སངས་རྒྱས་རྡོ་རྗེ་བ་སོགས་ཡར་འོན་ཐིལ་སྐོར་གྱི་གྲོས་དབང་རྣམས་པས་སྤྲུལ་སྐུ་རིན་པོ་ཆེའི་དགོངས་པ་ཞུས་ནས།
ཕྱི་ལྟར་གདུང་རྒྱུད་རིན་པོ་ཆེ་སྐུ་ནར་མ་སོན་བར་དུ་ཁོང་རང་རྣམ་པས་ཞབས་ཐག་སྲིང་བའི་ལུགས་བྱས། ནང་དོན་དུ་རིན་སྤུངས་པའི་ཞལ་ངོ་གཅིག་གདན་འདྲེན་པ་ལ་ཐག་གཅོད་གཙང་དུ་དེ་གའི་རྒྱུན་འབུལ་མི་བཏང་བ་ལས།
བདེ་ཆེན་རྩེ་ནས་མཚོ་སྐྱེས་པ་འབྱོན་པ་བཀའ་གྲོས་སུ་ཤར་ཏེ། སྐུ་འདབ་ཐང་སྟོན་ཆེན་མོ་གཏོང་བའི་སྐབས་སུ་ཕེབས་གྲུབ་ནས། དཔོན་ཚབ་ཐེལ་གཏོང་བྱས།
དེ་ལ་བརྟེན་ནས་ཆུ་བྱིའི་དབྱར་སོས། ཡར་ཀླུངས་སྐོར་ཚོར་སྡེ་གཟར་ཕྲན་ཚེགས་ལངས། ཆུ་བྱིའི་སྟོན་དུས་སྡེ་པ་སྒར་པ་དང་། ནང་སོ་ཀུན་བཀྲས་པས་གཙོས་པའི་གཙང་པའི་དཔུང་ཡར་འབྲོག་བརྒྱུད་དེ་གཞུང་དུ་ལྷགས་པ་ཡར་གོང་སྣེལ་གསུམ་

གྱི་སྡེ་པའི་ལག་ནས་རྫོང་གཞིས་ཀ་ཡར་བླངས་ཏེ། ཆིངས་འཇགས་བྱས།ཕྱི་ལོ་ཆུ་གླང་ལ་ཆོས་རྗེ་སྤྲུལ་སྐུ་ཐེལ་གྱི་སྤྱན་སྔར་བསྐོས། ལོ་འདི་ལ་གཙང་སྟོད་དུ་རིན་ཆེན་དཔལ་བཟང་པ་གཤེགས། གོང་ནས་དཔོན་ས་སྤྱན་སྔར་བཞུགས་པའི་རྩིས་ཀྱིས་དབང་གི་འཇའ་ས་སྐྱེལ་མི་བྱུང་བ།
གནང་སྦྱིན་རྣམས་ཕྱག་མཛོད་དུ་བཞག་ནས་གསེར་ཡིག་པ་རྣམས་ཕྱིར་ལོག་པའང་ལོ་འདི་ག་ཡིན། དེ་ནས་ལོ་གཉིས་སོང་བའི་ཤིང་ཡོས་ལ་སྐྱིད་ཤོད་དུ་སྣང་རྩེ་བ་ཁུ་དབོན་རྐྱེན་ལམ་དུ་བཏང་བའི་ནང་ཞིག་དེ་བྱུང་།
དེ་ལ་སྙད་བཏགས་ནས་ས་རྟ་ལ་རིན་སྤུངས་པས་དབུས་གཙང་གཉིས་ཆར་གྱི་དཔུང་གཏོས་ཆེ་བ་སྐྱིད་ཤོད་དུ་དྲངས་ཏེ། ནང་སོ་སྐུ་མཆེད་སྐྱོར་མོ་ཀླུང་དུ་ཕེབས་དགོས་པའི་བྱ་བ་ཁམས་ཆེན་དེ་བྱུང་།
ས་མོ་ལུག་གི་ལོ་གསར་ལ་རིན་སྤུངས་པས་གཙོས་པའི་སྡེ་དཔོན་མང་པོ་སྣེ་གདོང་རྩེར་འཚོགས་ཏེ།བྲག་ཁ་ནས་གདུང་རྒྱུད་རིན་པོ་ཆེ་ངག་དབང་བཀྲ་ཤིས་གྲགས་པ་དགུང་ལོ་བཅུ་གཉིས་བཞེས་པ་གཅིག་རྩེར་ཁྲི་ཐོག་ཏུ་སྤྱན་དྲངས།
དེའི་ཚེ་རིན་སྤུངས་པས་ཐེལ་རྩེད་ཐང་གཉིས་སུ་བཤད་གསར་གྲལ་འབྱེད། ཆེ་མགྱོགས་སྟོན་ཆེན། རྒྱ་ཧམས་དུས་ཀྱི་ནོར་སྣ་ཡ་མཚན་ཅན།
ཇ་གོས་དར་གསེར་དངུལ་སོགས་མི་མངས་ཀྱི་བློར་ཤོང་དཀའ་བའི་འབུལ་ཆེན་མཛད། དེ་ནས་ལོ་ལྔ་སོང་བའི་ཤིང་བྱི་ལ་རིན་སྤུངས་པའི་སྲིང་མོ་ཞིག་བདག་མོར་ཕུལ། དེ་ནས་ལོ་བཞི་སོང་བའི་ས་འབྲུག་ལ་གདུང་རྒྱུད་འགྲོ་བའི་མགོན་པོ་འཁྲུངས་ཤིང་།
དེ་རྗེས་སྤྱན་སྔའི་དྲུང་ཡང་འཁྲུངས། དེའི་ཕྱི་ལོ་ས་མོ་སྦྲུལ་ལ་སྡེ་སྲིད་དང་བསམ་སྡེ་དཔོན་བློན་གྱི་ནང་ཞིག་སྡེ་གཟར་དེ་བྱུང་བ་ལ་གཙང་ནས་གསེར་ཡིག་པ་དྲག་པོ་མངགས་ཏེ་སྡེ་སྲིད་ཀྱི་དཔུང་ཕྱིར་སློག

འདིས་དཔོན་ས་དང་རིན་སྤུངས་པ་དཔོན་བློན་གྱི་འཁོན་གཞིའི་འགོ་ཚུགས་ཟེར། དེའི་ཕྱི་ལོ་ལྕགས་རྟ་ལ་ཡར་ཀླུངས་སུ་ནང་སོ་མཚོ་སྐྱེས་པ་གཤེགས།གདུང་འདབ་གྲུབ་འཕྲལ། ངག་དབང་རྣམ་རྒྱལ་བས་གཙོས་པའི་དཔུང་གཡེ་བླ་འབྲིང་བའི་སྟེང་དུ་ཁྱེར་བ།
རྩེ་ནས་ཟློག་ཅི་ཐུབ་མཛད་ནའང་སྒར་པ་མ་གསན། དཔོན་བློན་འཁོན་གཞིའང་ཅུང་ཆེར་སོང་། སྤྱན་སྔ་རིན་པོ་ཆེས་འདི་ཐུགས་ཀྱི་མ་བཟོད་པར། ནང་སོ་དོན་ཡོད་པ་ལ་ཕག་མོ་གྲུ་པའི་སྡེ་སྲིད་འདི་སྤྱིར་རྒྱལ་ཁམས་པ།
དགོན་སྡེ་དཔོན་རྣམ་པ། ཡང་དགོས་ཁྱེད་རིན་སྤུངས་པར་གཅེས་པས་རྫོང་གཞིས་མགོས་ཆེ་བ་ཞིག་ཕུལ་ནས། དགོངས་ཁྲེལ་སེལ་ལུགས་བྱས་ན་ལེགས་ཞེས་ཞལ་ཏ་མཛད་པ།
གསན་པ་ལྟར་དུ་བཅོས་ནས་སྤྱན་སྔ་དང་གོང་མ་ཡོན་མཆོད་སྦྲགས་མདར་གདན་དྲངས། འཕྲལ་གྱི་ཞབས་ཏོག་ཕུན་སུམ་ཚོགས་པ་བསྒྲུབས་ནས་གུས་གུས་ལྟར་མཛད་པ་ལ་འབུལ་བའི་ཐད་དུ་བྱར་ལུང་པ་ཕུལ་བས།
མཆོད་ཡོན་གཉིས་ཀ་མ་དགྱེས་ནས། སྤྱན་སྔ་རིན་པོ་ཆེ་ཐུགས་རིངས་པ་བཞིན་དུ་ཡངས་པ་ཅན་ལ་ཕེབས།འདི་ནས་མཆོད་ཡོན་མཇལ་འཕྲད་མེདགོང་མས་འབུལ་བའི་ནོར་སྣ་ཕལ་ཆེར་བསམ་ཡས་ཀྱི་གནས་ཁ་རྣམས་སུ་སྐྱེལ་ཞིང་།
གོ་ཁྲབ་རྣམས་ཆོས་སྐྱོང་གཞི་བདག་གི་སྤྱན་གཟིགས་ལ་ཕུལ་ནས་འདོད་ཞེན་མེད་པ་ལྟར་མཛད། འདི་ལ་སྡེ་པ་སྒར་པའང་མ་དགྱེས་པ་ཡིན་འདུག འདི་གའི་ཕྱི་ལོ་ཆུ་སྤྲེལ་ལ་སྡེ་པ་རང་ལོ་ལྔ་བཅུའི་སྟེང་དུ་གཤེགས་པ་མ་གསང་བར་འདབ་ཆེན་པོ་བཏང་ཞིང་།
གསུང་ཆེམས་ལྟར། སྣ་དཀར་རྩེ་ནས་ཟིལ་གནོན་པ་བོས་ནས་ཞལ་ངོར་བཏོན། ཆུ་སྤྲེལ་དེ་གའི་མཇུག་ལ་ཕོ་བྲང་ནས་ཆིན་ཤྲི་དང་གོ་ཤྲི་དཔོན་གཡོག་མང་པོ་

མངགས་ཏེ། རྩེར་དབང་གི་འཇའ་ས་གནང་། དེ་ནས་ཆུ་བྱ་ལ་འབྲི་གུང་ཆོས་རྗེ་ཆོས་རྒྱལ་བ་སྐུ་གཤེགས་ནས། དབོན་རིན་པོ་ཆེ་ཡར་ཀླུངས་སུ་བྱོན་ཏེ། རྩེར་རྒྱབ་གཉེར་ཞུས་པ་རྩེ་ནས་མི་སྣ་གནང་ཞིང་ཁྲིམས་བདག་ངོ་བོ་གཙང་དུ་ཁ་བསྒྱུར་བ་ལ།
ཕྱོགས་སུ་ལྷུང་བའི་གཟུ་མཛད་པས། དཔོན་ས་དང་རིན་སྤུངས་པའི་ཞལ་ངོ་ཕྱི་མ་རྣམས་ཀྱིའང་འཁོན་གཞིར་སོང་། དེ་ནས་ཤིང་ཕག་ལ་བསམ་སྡེ་བས་སྡེ་གཟར་གྱི་སྣ་བླངས་པར་བརྟེན།
སྡེ་སྲིད་ཀྱི་དཔུང་ཡར་སྟོད་དུ་ཁྱེར་བ་ཡོ་ཁྱམས་སུ་གཏོང་རྩིས་བྱུང་ཡང་། འཕྱོངས་རྒྱས་ནས་འཇགས་ཁ་མཛད་པས་འཚོ་ཐུབ་བྱུང་། དེ་ལ་གཙང་ནས་འཕྱོངས་རྒྱས་པས་ངེད་རིན་སྤུངས་པའི་ཁྲིམས་བདག་ཕྲོགས་པ་ཡིན་ཞེས་སྙད་བཏགས་ཏེ།
དཔུང་ཞེ་གྲབས་བྱེད་པ་དང་། རྩེར་ན་མ་སྤོངས་ཆེན་པོའི་ཞུ་བསྐོར་དྲག་པོ་བྱས། དེ་ལ་སྡེ་སྲིད་དཔོན་བློན་གྱིས། ཕུགས་ཞེ་གྲབས་ཡོད་ཀྱང་འཕྲལ་དུ་བདེན་པ་སྒྲུབ་སྒྲུབ་ཀྱི་ཞལ་ཏ་འཇམ་པོ་མཛད།
གཙོ་བོར་སྤྱན་སྔ་རིན་པོ་ཆེས་སྡེ་གཟར་མི་ལེགས་པའི་བཀའ་ནན་དང་། གཙང་རང་ནས་དཔོན་སྐྱ་དྲག་པ་མང་པོས་སྙན་སྒྲོན་ཕུལ་འདུག་ནའང་རིན་སྤུངས་པ་དཔོན་བློན་གྱིས་མ་གསན་པར།
ཆོས་རྒྱལ་ཕོ་བྲང་གིས་གཙོས་པའི་ཡར་ཀླུངས་ཀྱི་རྫོང་རྣམས་ལ་སྲུང་ཆ་བཅུག་པའི་རྐྱེན། མེ་ཕོ་བྱི་བ་དབུས་གཙང་གི་སྡེ་གཟར་ཆེན་པོ་དེ་ལངས་པ། སྡེ་སྲིད་མཚན་ཇུས་རྒྱལ་ཏེ། ཁ་རག་དང་བོད་ཡུལ་ཆོལ་ཁ་ས་མཚམས་བྱས།
དུས་དེར་སྤྱན་སྔ་རིན་པོ་ཆེ་དཔོན་སློབ་བཟད་མདར་ཕེབས་ནས་ཆུ་ཤུལ་ལྷུན་པོ་རྩེ་ཆིངས་བརྟེན་དུ་མཛད་དེ། དབུས་གཙང་ལོ་གསུམ་ཆིངས་སྡོམ་གྲུབ། གཙང་པའི་སྲིད་ཕྱོགས་འབྲི་གུང་ཁང་ཐོག་

རྒྱ་མ་མཁར་རྩེ་བ་རྣམས་དང་དགོས་སུ་འཁྲུག་པ་རེ་ཙམ་བྱུང་ཡང་ཆིངས་འཇགས་ཐོན། གཙང་ནས་རྒྱལ་མཁར་རྩེ་པས་ས་ཚ་རྙིང་ཁུང་རྣམས་ལོན་ཞིང་སྡེ་སྲིད་ཀྱི་སྲིད་ཕྱོགས་སུ་གྱུར། དེ་ནས་རིན་སྤུངས་པ་སྲིད་གཏོགས་ཀྱིས་སྐྱིད་ཤོངས་པ་སོགས་ངོ་ལོག་པ་འགའ་དང་འགྲིག་རྩལ་ཏེ་ལོ་ཕྱི་མ་མེ་གླང་གི་དབྱར་དུས་སུ་གཞིས་གཉིས་ཀའི་དཔུང་རྒྱང་མཁར་རྩེར་བཏེགས་པ།
ནུས་ཆེན་པོ་ཡོངས་ཤོམ་བྱུང་མཚམས། སྡེ་སྲིད་ཀྱི་འཕྱོངས་རྒྱས་པས་གཙོས་པའི་དཔུང་མང་རབ་ཉང་སྟོད་དུ་གནང་བས་འཚོ་ཟིན།
སྤན་རྣམ་པས་སྡེ་སྲིད་ཕྱོགས་སུ་ལངས་པ་སོགས་ལས་དབུས་ཀྱི་ངོ་ལོག་པ་རྣམས་ཀྱིས་ཀྱང་ནུས་མ་ཐོན་པར་ལོ་གཅིག་པའི་ཆིངས་བསྡམས།ས་སྟག་ལ་ཆིངས་གྲོལ་བའི་དབྱར་དུས་འཕྱོངས་རྒྱས་རིན་ཆེན་རྒྱལ་མཆོག་པཔས།
དབུས་དམག་ཕལ་ཆེ་བ་ཁྲིད་ནས་ཉང་སྟོད་བརྒྱུད་དེ་ཚོང་འདུས་བར་དུ་བགྲོད། དགའ་ལྡན་བསོད་ནམས་རྣམ་རྒྱལ་བཔས་སྐྱི་འཕན་གྱི་དཔུང་ཐམས་ཅད་འཁྲིད་དེ་གཞུ་སྙེ་བརྒྱུད་དེ་ཞི་ཤངས་ཀྱི་བར་དུ་བགྲོད
། འདི་རེས་ནས་རྒྱང་རྩེ་བ་དང་སྤན་རྣམ་པ་གཉིས་ས་ཆ་རྣམས་ཚགས་སུ་ཚུད་ནས་གཏན་གླིང་ལ་བྱོན། འཕྱོངས་གཡུང་གཉིས་རང་གིས་བར་མཛད་ནས་དབུས་གཙང་གཏན་འདུན་དང་།
ཟིལ་གནོན་པ་རྫོང་དཔོན་གྱི་ལས་ཀ་ཞུ་བར་འབྱོན་པ་སོགས་ཀྱི་བཅའ་སྒྲིག་པ་ལྟར་དུ་གྲུབ་ནའང་། ཆུ་རྟ་ལ་རིན་སྤུངས་པ་སྲིད་གཏོགས་ཀྱིས་སྡེ་གཟར་བསླངས་ཤིང་།
དེའི་ཕྱི་ལོ་ཆུ་ལུག་ལའང་སྡེ་གཟར་ལངས་པ་ཡོ་འཁྱོམས་ཆེན་པོ་མེད་པར་ལོ་མང་རབ་ཀྱིས་བར་ཆིངས་སྡོམ་གྲུབ། ཤིང་སྤྲེལ་ལ་ཡངས་པ་ཅན་དུ་སྤྱན་སྔ་རིན་པོ་ཆེ་དགུང་ལོ་དོན་གཉིས་ཀྱི་སྟེང་དུ་ཞི་བར་གཤེགས་

ཤིང་། གདུང་རྒྱུད་རིན་པོ་ཆེ་སྐུ་གཞོན་པ་ཐེལ་གྱི་མཚམས་བཅད་གོ་སར་བཏོན། དཔོན་ས་འགྲོ་བའི་མགོན་པོས་གཞིས་ཀ་གོང་དཀར་བཟུང་ནས་དགའ་ལྡན་པའི་སྲིང་མོ་ཞིག་ཁབ་ཏུ་བཞེས་པ་ལ་གདུང་རྒྱུད་མཆེད་གཉིས་འཁྲུངས།
དཔོན་ས་འགྲོ་མགོན་སྐུ་མཆེད་གཉིས་ལས་གཞན་ཡུམ་མི་གཅིག་པའི་གདུང་རྒྱུད་སྐུ་མཆེད་གསུམ་ཡང་འཁྲུངས། དེ་ནས་སྡེ་གཟར་ཁོལ་བུ་ཤིང་སྤྲེལ་ལ་ཕག་མོ་བ་དང་སྟག་ལུང་བ་འཐབས་ཤིང་། ཕྱི་ལོ་ཤིང་བྱ་ལ་སྟག་ལུང་པ་དང་ཐོག་ཁ་བ་འགྲིལ་བ་དང་།
ཕག་མོ་བར་འཐབས། ཕྱི་ལོ་མེ་ཁྱི་ལ་ཕག་མོ་བ་དང་ཞྭ་སེར་བ་འགྲིལ་བ་དང་འབྲི་སྟག་འཐབས་པ་མ་གཏོགས་དབུས་གཙང་ཞི་འཇགས་སུ་གནས་ཏེ། རྗེས་ལྕགས་སྟག་ལ་ཐོག་མཁར་གཉིས་དང་དཔོན་ས་སྡེ་སྲིད་འགལ་མེད་ཀྱི་ཞུ་ཆོག་སྒྲིག་པའི་རྐྱེན་ལོ་དེ་ལ་སྟོད་དུ་ཞྭ་སེར་དམར་གྱི་འཁྲུག་པ་ལངས།
དེའི་ཤུགས་བརྒྱབ་པ་འདྲས་ཐོག་མཁར་གཉིས་དང་སྡེ་སྲིད་འགྱངས་སུ་སོང་སྟེ་འབྲི་འོལ་གཉིས་དགོས་སུ་སྡེ་གཟར་ཡོད་པ་གཅིག་དང་འོལ་ཁ་བའི་རྒྱབ་ཏུ་སྡེ་སྲིད་ཀྱི་དཔུང་ཕྲན་ཚེགས་བཞེངས་པ་སོགས་མཛད།
ས་ཕོ་ཁྱི་འདིའི་དབུས་གཙང་ཆིངས་གྲོལ་མཚམས་ལ་སྡེ་སྲིད་ཀྱི་ཆིངས་འཐུད་ཅི་ཡོང་གི་དགོངས་པ་མཛད་ནའང་།
རིན་སྤུངས་པ་སྲིད་གཏོགས་ཀྱིས་མ་གསན་པས། སྡེ་གཟར་ཤིན་ཏུ་ཆེ་བ་ལངས་། ས་ཐོབ་ཤོར་ཁམས་ཆེ་བ་ནི་གཉིས་ཐད་ནས་མ་བྱུང་། གོང་མ་འདི་པས་སྔ་ཕྱིར་ལས་ཀ་གནང་བ་ཡང་འཕྱོངས་རྒྱས་པ་སྐུ་མཆེད།
བསམ་སྡེ་རྒྱ་ལུ། རིན་སྤུངས་ངག་དབང་རྣམ་རྒྱལ་དང་ཟིལ་གནོན་རྡོ་རྗེ་གཉིས། བྲག་དཀར་འཇམ་དཔལ་བ་ཁུ་དབོན་གཉིས། འོལ་ཁ་བ་དོན་ཡོད་རྣམ་རྒྱལ་རྡོ་རྗེ།
སྤན་རྣམ་པདྨ་བ།

ཡར་རྒྱབ་པ་རིན་ཆེན་བཀྲ་ཤིས་སྐུ་མཆེད་། བྱ་ནོར་བུ་བཀྲ་ཤིས། གོང་དཀར་བའི་སྲས་པོ་སྐུ་མཆེད། དགའ་ལྡན་པ་བསོད་ནམས་རྒྱལ་པོ། རྒྱལ་ཆེན་རྩེ་པ་ཁུ་དབོན་སོགས་ལ་རྫོང་དཔོན་དང་། གཞན་ལས་ཀ་ཅི་རིགས་གནང་།
འཕྲལ་གྱི་མཛད་པ་ཚུར་སྐལ་མ་གཏོགས་དགོས་མེད་ཀྱི་སྡེ་གཟར་མི་མཛད། ཆོས་ལུགས་ལ་ཕྱོགས་རིས་མི་མཛད། དགེ་འདུན་གྱི་སྡེ་གང་གིའང་འདུ་སྒོ་མི་འཕྲོག གསེར་གྱི་བཀའ་འགྱུར་དང་མཆོད་རྟེན་གོས་སྐུ་ཆེན་མོ་བཞེངས་པ་སོགས་ལུགས་གཉིས་ཀའི་མཛད་པ་བཟང་།
དེ་ཡང་རྗེ་གཉའ་ཁྲི་བཙན་པོ་ནས་འོད་བསྲུང་ས་ཀྱི་བར་དུ་བྱོན་པའི་རྒྱལ་པོ་བཞི་བཅུ་རྩ་གཉིས་ཀྱི་རིང་། བོད་ཀྱི་རྒྱལ་ཁམས་སྤྱི་ལ་དབང་བསྒྱུར་ཡང་།རྗེ་དཔལ་འཁོར་བཙན་ནས་ལུགས་རྣམ་པར་ཞིག་སྟེ།
ཧོར་གྱི་བསྟན་པ་མ་བྱུང་གི་བར་བོད་ཐམས་ཅད་ལྟ་ཞོག དབུས་གཙང་སྤྱི་ལ་དབང་བའི་རྒྱལ་པོ་ཡང་མེད། ཧོར་དུས་སུ་བོད་ཆོལ་ཁ་གསུམ་ཆོས་རྒྱལ་འཕགས་པ་ལ་དབང་ཡོན་དུ་ཕུལ་བ་ནས།
ས་སྐྱ་པས་འཇིག་རྟེན་གྱི་བདག་པོ་མཛད་ཀྱང་། གོང་དུ་བརྗོད་པ་ལྟར་གདུང་རྒྱུད་ནང་གྱེས་པའི་དབང་གིས་ཡུན་ལོ་བདུན་ཅུ་རྩ་ལྔ་ལས་མ་བྱུང་། ཕག་མོ་གྲུ་པའི་སྡེ་སྲིད་ནི་ཏའི་སི་ཏུ་ནསདེང་སང་གི་བར་ལ་ཁྲི་གནན་པའི་གོང་མ་དགུ་སོང་ཞིང་།
ཁོང་གིས་ས་གླང་ལ་འཇིག་རྟེན་གྱི་བདག་པོ་མཛད་པ་ནས། ད་ལོའི་ས་ཁྱི་འདི་ཡན་ལ་ལོ་བརྒྱ་དང་དགུ་བཅུ་སོང་བའི་བར་འཇིག་རྟེན་གྱི་བདག་པོ་མཛད་པ་མ་ཆད་པ་སྟེ།
སྣེ་གདོང་རྩེའི་ཕོ་བྲང་ལ་ཡ་མཚན་པའི་ས་དཔྱད་བཟང་པོ་ཡོད་པ་ཡིན་ཞེས་གྲགས། སྡེ་དཔོན་རྣམས་ལས་འོལ་ཁ་བཀྲ་ཤིས་རྒྱལ་མཚན་གདུང་རུས་མྱང་གྱིས་སྤྱིར་གསེར་དངུལ་གྱིས་གསུང་རབ་མང་པོ་

བཞེངས་པ་དང་། རྗེ་རིན་པོ་ཆེའི་སྦྱིན་བདག་གི་མཐིལ་ལེན་པ་དང་།ཆོས་རྗེ་བཟང་སྐྱོང་བས་ཉི་མ་གླིང་འདེབས་པའི་ཐུགས་ཁུར་གང་དགོས་བཞེས་ཤིང་། ཕྱིས་རྒྱལ་ཚབ་ཆོས་རྗེ་གཞིས་ཀར་ཕེབས་དུས་རབ་ཏུ་བྱུང་བས་འོལ་ཁ་དགེ་སྦྱོང་ཆེན་པོར་གྲགས།
ནོར་བཟང་པ་དང་རྒྱ་མཚོ་བ་གཉིས་ཀྱང་བསྟན་པ་སྤྱི་དགོས་ལ་གུས་ཤིང་། རྒྱ་མཚོ་བ་ནི་སྡེ་སྲིད་ཀྱི་དམག་དཔོན་དགྲ་ཐོག་ཏུ་ལྕི་བའང་ ཡིན་ཞེས་ཟེར། མཁན་ཆེན་པ་ཁུ་དབོན་གྱི་རིང་མཆོད་ཁང་ཆེན་མོ།
བྱམས་པའི་གསེར་སྐུ་གསུང་རབ་དང་བཅས་པ་བཞེངས་ཤིང་། དེང་སང་དོན་ཡོད་རྣམ་རྒྱལ་རྡོ་རྗེ་བས་སྤྱིར་བླ་མ་དགེ་འདུན་ལ་མཆོད་ཅིང་ཁྱད་པར་ཆོས་འཁོར་རྒྱལ་གྱི་གཙུག་ལག་ཁང་གི་ཞབས་ཏོག་བཟང་པོ་མཛད་།
བྲག་དཀར་རིན་ཆེན་དཔལ་བཟང་གདུང་རུས་མྱང་པས་ནི་གསང་སྔགས་མཁར་གྱི་ཆོས་སྡེ་འདེབས་པའི་སྦྱིན་བདག་མཛད༑ སྲི་ཆོད་རྒྱལ་པོ་བས་ནི་གསང་སྔགས་མཁར་དུ་བྱམས་པའི་གསེར་སྐུ་ཆེན་མོ་བཞེངས།
འཕྱོངས་རྒྱས་དཔལ་འབྱོར་བཟང་པོ་གདུང་རུས་ཧོརབ་ནི་བསམ་གྲུབ་རྩེའི་རྫོང་དཔོན་གྱི་སྟེང་ནས་རྗེ་རིན་པོ་ཆེ་དང་ཡོན་མཆོད་དུ་སྦྲེལ། སངས་རྒྱས་སྐྱབས་པ་བས་ནི་བཀྲ་ཤིས་ལྷུན་པོ་འདེབས་པའི་ས་ཁྲ་འབུལ་བ་མཛད་།
རྡོ་རྗེ་ཚེ་བརྟན་པས་ཡབ་དཀོན་རིན་པའི་གསུང་བཞིན་རི་བོ་བདེ་ཆེན་གྱི་ཆོས་སྡེ་བཏབ། དེར་མ་ཟད་གསེར་ཟངས་ལས་གྲུབ་པའི་དེ་བཞིན་གཤེགས་པའི་སྐུ་འདྲ།
རྗེ་རིན་པོ་ཆེའི་གསེར་སྐུ་མི་ཚད་མ་གཉིས། དཔལ་གསང་བ་འདུས་པའི་གཞལ་ཡས་ཁང་། བཀའ་འགྱུར་བསྟན་འགྱུར་ཟུང་སྦྲེལ་བཞེངས་ཤིང་། སྤྱིར་ཡང་དགེ་འདུན་གྱི་ཞབས་ཏོག་སོགས་མཛད་པ་རྔམས་ཆེ།
རིན་ཆེན་རྒྱལ་

མཆོག་པ་ནི་འཕྱོངས་རྒྱས་པའི་ཞལ་ངོ་ཕྱིས་བྱོན་པ་ལ་ཁ་སྐད་ཆེ། སྡེ་སྲིད་ཁ་ལོ་བསྒྱུར་ཞིང་གསེར་གྱི་བཀའ་འགྱུར་བཞེངས་པ་སོགས་ཀྱང་གྲུབ༑དེང་སང་གི་སྡེ་པ་སྐུ་མཆེད་རྣམ་པ་ཡང་སྔར་འཁྱུད་བཞིན་ཡོད།
བསམ་སྡེ་གྲགས་ཤེ་ཡུམ་བརྟན་རྒྱུདབའི་རིང་ཆོས་རྗེ་བློ་བརྟན་པ་དང་ཡོན་མཆོད་དུ་སྦྲེལ་ནས་དགེ་ལྡན་པའི་སྦྱིན་བདག་མཛད། གྲགས་པ་མཐའ་ཡས་པ་ནས་དགེ་ལྡན་པ་དང་འབྲེལ་ཆད་ཀྱང་གསེར་གྱི་བཀའ་འགྱུར་བཞེངས་པ་སོགས་དགེ་ལས་བཟང་།
གོང་དཀར་བཞི་འཛོམ་པས་ནི་གོང་མ་གྲགས་པ་རྒྱལ་མཚན་པའི་གསུང་བཞིན། གསེར་གྱི་བཀའ་འགྱུར་སོགས་གསུང་རབ་མང་པོ་བཞེངས་པ་དང་། རྗེ་རིན་པོ་ཆེའི་གསུང་རབ་མང་པོའི་པར་བརྐོ་བ་སོགས་མཛད།
སྲས་གྲལ་ལྔ་བས་ནི་གོང་དཀར་ཆོས་སྡེ་བཏབ་སྟེ། ལམ་འབྲས་རྒྱུད་པའི་བླ་མ་རྣམས་ཀྱི་སྐུ་འདྲ་སོགས་སྐུ་གསུང་ཐུགས་ཀྱི་རྟེན་མང་པོ་དང་། ས་སྐྱ་པ་ཁུ་དབོན་གྱི་གསུང་རབ་མང་པོའི་པར་བརྐོ་བ་སོགས་མཛད།
ཕྱིས་བླ་མ་ཁ་ཡར་བསྟེན་ནས་མ་རྒྱུད་ལ་མཁས་པར་མཛད་ཅིང་རབ་ཏུ་བྱུང་བས་ཆོས་རྗེ་རྡོ་རྗེ་གདན་པ་ཞེས་ཟེར། ཡར་རྒྱབ་རིན་བཟང་པ་ཡབ་ཡུམ་དང་རིན་ཆེན་རྒྱལ་པོ་བ་སྐུ་མཆེད་ཀྱི་རིང་།
བྱམས་པ་གླིང་དུ་ཆོས་ཀྱི་འཁོར་ལོའི་མཆོད་རྟེན་བཀྲ་ཤིས་སྒོ་མངས་ཡ་མཚན་ཅན་བྱམས་ཆེན་གྱི་གསེར་སྐུ་རྒྱབ་མཐོ་ལྔ་བཅུ་རྩ་བདུན་ཡོད་པ་དང་བཅས་པ། བྱམས་པའི་གོས་སྐུ་ཆེན་མོ།
གསེར་གྱི་བཀའ་འགྱུར། བླ་མ་ལོ་ཙཱ་བའི་དངུལ་གདུང་པདྨ་རྭ་ག་སོགས་རིན་པོ་ཆེ་སྣ་ཚོགས་པའི་ཕྲ་བཀོད་པ་བཞེངས་ཤིང་སྤྱིར་ཡང་དགེ་འདུན་གྱི་ཞབས་ཏོག་རྔམས་ཆེ་བ་ཡིན་འདུག བྱ་སའི་སྡེ་སྲིད་ནི་བྱ་ཆོས་རྒྱལ་དཔལ་བཟང་

ཞེས་པས་ཡང་རྩེའི་གཙུག་ལག་ཁང་བཏབ་པ་ནས་སྡེའི་བདག་པོར་སོང་ཞིང་། སྔ་གོང་རྒྱ་ཧོར་ལས་ལས་ཀ་བླངས་པ་མི་འདུག་ཅིང་། མངའ་བདག་ཆོས་སེང་འོད་འབྲི་གུང་ནས་བྱར་དྭགས་ཀྱི་དཔོན་དུ་བསྐོས་འདུག་ཀྱང་།
བྱ་བཀྲ་ཤིས་དཔལ་བཟང་པ་ནས་བཟུང་སྟེ། སྣེ་གདོང་ནས་ཁྲི་དཔོན་གྱི་ལས་ཀ་བྱིན་པར་འདུག བཀྲ་ཤིས་དར་རྒྱས་པས་ཐུབ་ཆེན་གྱི་གསེར་སྐུ་གཙུག་ལག་ཁང་དང་བཅས་པ་གསེར་གྱི་བཀའ་འགྱུར། མཆོད་རྟེན་ཆེན་མོ་བཞེངས་བ་སོགས་ཀྱི་དགེ་ལས་བཟང་ངོ་མཛད།
འོན་ཀྱང་ཆོས་ལུགས་ལ་ཕྱོགས་རིས་ཆེན་པོ་བྱས་པས་སྙན་གྲགས་ཕྱོགས་རེ་བར་སོང་བ་ཡིན་འདུག རིན་སྤུངས་ནམ་མཁའ་རྒྱལ་པོ་གདུང་རུས་སྒྱེརབས་ནི་གཙང་རོང་དུ་ཆོས་སྡེ་དང་བྱམས་ཆེན་གྱི་གསེར་སྐུ་ཆེན་མོ་སོགས་བཞེངས།ནམ་མཁའ་རྒྱལ་མཚན་པས་ཤོག་སྐྱའི་སྟེང་དུ་བསྟན་འགྱུར་བཞེངས།རྩེ
ད་ཐང་ན་བཞུགསབྲག་དཀར་རྒྱ་འོས་ཐེལ་དུ་རབ་ཏུ་བྱུང་སྟེ་དགེ་ལྡན་སྤྱིལ་འཛིན་ཟུལ་ཕུ་མཁན་པོའང་བྱསདང་སྡིག་སྦྱོང་ལ་ཚོགས་ཆུ་མང་དུ་ལེན་པ་མཛད།
ནོར་བཟང་པས་ནི་བྱམས་ཆེན་གྱི་གཙུག་ལག་ཁང་རྟེན་དང་བཅས་པའི་འཕྲོ་མུས་མཛད་དགོས་རྣམས་བསྒྲུབས། ཆོས་ལུགས་ས་དཀར་ལ་མོས་ཀྱང་དགེ་ལྡན་པ་ལའང་དག་སྣང་མཛད།
དེ་ཡང་ཁོང་གིས་ཆོས་རྗེ་ངོས་པ་ལ་ཁྲིད་ཞུ་བར་བརྩམ་པའི་ཚེ་བླ་མའི་ཞལ་ནས། ངེད་ཀྱི་འདོད་ས་གསུམ་སྒྲུབ་ན་ཁྲིད་སྟེར་གསུངས། དེ་ལ་ཁོང་གིས་སྒྲུབ་པར་ནུས་ན་དེ་བཞིན་བྱེད་ཞུས།
ཁྲིད་ཐོན་པ་ན། བླ་མས་མངའ་ཞབས་ཀྱི་དགེ་ལྡན་པ་རྣམས་ས་སྐྱ་པར་སྒྱུར་བ་དང་། དཀའ་བཅུ་བ་དགེ་འདུན་གྲུབ་དགོན་པ་འདེབས་པའི་མཁར་ལས་འདི་འགོག་པ་དང་། ངོར་དགོན་གསར་ལ་

མོར་བན་མང་པོ་ བབུལ་བ་རྣམས་དགོས་ཞེས་གསུངས། དེ་ལ་ནོར་བཟང་པས ། སྤྱིར་ཆོས་ལུགས་བསྒྱུར་བ་དབང་ཡོད་སུས་ཀྱང་བྱ་མི་འོས་ཤིང་།ཁྱད་པར་ངེད་ཀྱིས་ཆོས་རྗེ་རྒྱལ་ཚབ་པ་ལ་ཆོས་འབྲེལ་ཞུས་པས་ཁོང་དགེ་ལྡན་པ་ལ་དམ་ཚིག་སྲུང་དགོས་པའང་ཡོད།
དཀའ་བཅུ་བ་དགོན་པ་འདེབས་ པ་གྲོགས་དན་བྱེད་པ་མ་བྱུང་ཡང་བཀག་ན་ངེད་སྡེ་པ་ལ་གཏམངན་ཕོག་འོང་བས་དགག་མི་སྤོབས། དགོན་གསར་ལ་མོར་བན་གཏོས་ཆེན་པོ་འབུལ་བ།
གོང་མ་ན་རིམ་གཞིས་སྐོར་ལ་ཕེབས་པའི་ཞབས་ཏོག་ལས་ཀ་སྐྱེལ་མིའི་རྒྱ་བན་རྣམས་ཀྱི་རྣ་ལེན། སྡེ་གཟར་གྱི་རྐྱེན་འཁུར་སོགས་དགོས་པས་བབུལ་་བབུལ་མི་བདེ་ཞེས་ཞུས་པ་ཡིན་སྐད་། ཀུན་ཏུ་བཟང་པོ་བ་སྐུ་མཆེད་ཕག་གྲུ་དཔོན་པོ་བ་ཡིནཀྱི་རིང་ཡང་སྔ་མ་ལ་འགྲན་པ་བཞིན་དུ་བྱུང་།
དོན་ཡོད་རྡོ་རྗེ་བ་ནི་རིན་སྤུངས་པའི་ཞལ་ངོ་བྱོན་པ་གཅིག་ལ་ལས་སྟོབས་ཆེ་བས། དབུས་གཙང་ཕལ་ཆེ་བ་ལ་ལུང་རྒྱུགས།
དེང་སང་ངག་དབང་རྣམ་རྒྱལ་བའི་རིང་། གོང་མ་སྡེ་སྲིད་དང་མ་མཐུན་པས་སྡེ་གཟར་མང་དུ་མཛད་དགོས་པ་བྱུང་། འོན་ཀྱང་གཙང་ཕྱོགས་ཀྱི་མངའ་ཐང་མཐོ་བ་ཡོད། སྣེའུ་པ་དཔོན་ནམ་མཁའ་བཟང་པོ་གདུང་རུས་སྒྱེརབས་ནི་རྗེ་ཡབ་སྲས་བླ་མར་ཁུར་ནས་འབྲས་སྤུངས་ཀྱི་ཆོས་སྡེ་ཆེན་པོ་གཙུག་ལག་ཁང་།
སྐུ་གསུང་ཐུགས་ཀྱི་རྟེན་མང་པོ་དང་བཅས་པ་བཞེངས་པ་དང་། ལྷ་ས་སྨོན་ལམ་ཆེན་མོའི་ཞབས་ཏོག་གི་མཐིལ་ལེན་པ་སོགས་ན་རྣམ་དཀར་གྱི་དགེ་ལས་བསམ་གྱིས་མི་ཁྱབ།
དུ་དབེན་ཤ་གྲགས་པ་བཟང་པོ་ཚལ་པ་དབོན་པོབའི་རིང་ཡང་བསྟན་པའི་ཞབས་ཏོག་རྒྱ་ཆེ་ལ་དགྲ་ཐོག་ཏུའང་ལྕི་བ་ཞིག་སྟེ། རིན་སྤུངས་པ་ལ་མཛོ་རིའི་ཇུས་ཉེས་

ཆེན་པོར་གྲགས་པ་དེ་བཏང་ཞིང་། དེར་མ་ཟད་སྣེལ་རྒན་དང་ཐུག་འོང་ཟེར་ནས་མཐོ་དམན་ཀུན་གྱི་འཛེམ་པ་ཡིན་འདུག དཔལ་འབྱོར་རྒྱལ་པོ་བ་ནི་བསྟན་པ་དང་བསྟན་འཛིན་གྱི་ཞབས་ཏོག་རྔམས་ཆེ་ཞིང་།མངའ་འབངས་ལ་བྱམས་པས་ཆོས་ཀྱི་རྒྱལ་པོར་བྱེད།
མངའ་ཐང་ཡངའབྲི་གུང་རྡོ་ཐེམ་མན། ཁ་རག་རྡོ་བུག་པ་ཅན་ཡན། ཡར་ཀླུངས་ཁྲ་འབྲུག་ཚུན་ཞེས་ལམ་ཡིག་མཛད་ཟེར། དཔོན་ས་ཆོས་ཀྱི་དཔལ་འཛོམས་བྲག་དཀར་བའི་སྲས་མོམས་ཀྱང་གསེར་གྱི་བཀའ་འགྱུར་བཞེངས་པ།རྗེ་ཡབ་སྲས་ཀྱི་གསུང་རབ་མང་པོའི་པར་བརྐོ་བ།
དགེ་འདུན་གྱི་ཞབས་ཏོག་སོགས་དགེ་ལས་མང་པོ་གྲུབ། སྲས་སྐུ་མཆེད་གསུམ་ལས་བགྲེས་པ་ངག་དབང་བསོད་ནམས་རྒྱལ་པོ་སྔ་གོང་ནས་གཤེགས་ཤིང་།
ངག་དབང་བསོད་ནམས་ལྷུན་པོ་བ་དང་། ངག་དབང་བསོད་ནམས་རྒྱལ་བ་གཉིས་ཀྱི་རིང་ཆོས་ལྡན་གྱི་མཛད་པ་བཟང་པོ་སྔར་མུས་སུ་ཡོད་ན་འང་། བསྟན་པ་སྤྱི་དགོས་ཀྱི་ཆགས་འགྲོས་ལ་རྟེན་སྡེ་སྲིད་ཡོ་འཁྱོམས་དེ་བྱུང་།
འོན་ཀྱང་ཕྱག་རྫས་རྔམས་ཆེ་བ་ཆོས་ཕྱོགས་སུ་བཏང་ནས་འབྲས་སྤུངས་སུ་རྗེ་བཙུན་བྱམས་པའི་གསེར་སྐུ་ཆེན་མོ་དང་། གོས་སྐུ་ཆེན་མོ། དངུལ་ལས་གྲུབ་པའི་བློས་སློང་བཞེངས་པ་སོགས་དགེ་ལས་ཡ་མཚན་ཅན་གྲུབ།
སྐུ་སྐྱེ་རྒྱལ་བའི་སྲས་མེད་ཀྱང་བདག་མོ་གསུམ་ལ་སྲས་མོ་རེ་རེ་འཁྲུངས། བགྲེས་པའི་སྲས་མོ་ངག་དབང་རྒྱལ་མོ་དགའ་ལྡན་ཁང་གསར་དུ་བྱོན་པ་ལ་ལྕམ་སྲིང་གཉིས་འཁྲུངས་པའི་སྲས་མོ་གོང་དཀར་བདག་མོར་བྱོན།
སྲས་བསོད་ནམས་རྒྱལ་པོས་གོང་མ་སྡེ་སྲིད་ཀྱི་དམག་དཔོན་ཕྱི་བློན་དང་ཆོས་སྡེ་རྣམས་ཀྱི་ཞབས་ཏོག་མཛད། ཡུམ་གྱིས་ལྷོ་ངོས་ཀྱི་གཙོས་པའི་དགོན་གཞིས་ཁ་

ཡར་ཞལ་བདག་མཛད་པའི་སྟེང་ནས་ར་མོ་ཆེར་སྨོན་ལམ་ཞག་བདུན་ནམ་ཡང་མི་ཆད་པའི་རྒྱུན་ཆགས་འཛུགས་པ་དང་། གྲྭ་ཚང་ཁ་ཡར་ལ་ཆོས་གཞི་ལོ་ལོ་བཞིན་འགྱོགས་པ་མཛད། སྲས་མོ་གཞོན་པ་སྣ་དཀར་རྩེར་བྱོན། སྲས་མོ་འབྲིང་པོ་སངས་རྒྱས་དཔལ་འཛོམས་མས་སྣེའུ་བཟུང་བའི་སྟེང་ནས།
དཔོན་ས་སྡེ་སྲིད་ཀྱི་བདག་མོ་མཛད་དེ། རིན་པོ་ཆེ་ལས་གྲུབ་པའི་བཀའ་འགྱུར་སོགས་སྐུ་གསུང་ཐུགས་ཀྱི་རྟེན་བཞེངས་པ་དང་དགེ་འདུན་གྱི་ཞབས་ཏོག་བཟང་པོ་གྲུབ།
ཇི་སྐད་དུ། དགེ་ལས་མཛད་པ་རྣམས་ལས་སྐྱིད་ཤོད་དུ་ནང་སོ་གོང་མ་རྣམ་པའི་ཤུལ་ཆེར་མ་བྱུང་ཟེར་རོ།། སྨྲས་པ།རྒྱ་གར་རྒྱ་ནག་བྱང་ཕྱོགས་ཤམ་བྷ་ལ། །ཧོར་བོད་རྒྱལ་པོའི་རབས་དང་བོད་ཡུལ་དུ།
།རྒྱ་ཧོར་བསྟན་པ་བྱུང་ཚུལ་གསུང་ས་པ་ལ། །འཕྲོས་པའི་དབུས་གཙང་ཁྲི་སྐོར་བཅུ་གསུམ་དང་། །ཁྱད་པར་ཕག་མོ་གྲུ་པའི་སྡེ་སྲིད་ཀྱི། །ཆགས་རབས་ཤིན་ཏུ་རྒྱས་པའི་དེབ་ཐེར་ཞིག
།ཅིས་ཀྱང་དགོས་ཞེས་ཐག་རིང་ཡུལ་ལྗོངས་ནས། །བློ་གྲོས་ལྡན་པ་ཟུང་གིས་བསྐུལ་བ་ལས། །མང་དུ་ཐོས་ཀྱང་སྒྲུབ་ལ་གཡེལ་བ་ཡི། །ཤཱ་ཀྱའི་དགེ་སློང་སྨྲ་མཁས་ཤིག་གིས་སྦྱར། །ཚེ་འདིའི་བསྙེན་བཀུར་རྣམ་གཡེང་རྒྱང་སྲིང་སྟེ།
།

བསས་གཏན་གཅིག་ལ་རོལ་རྣམས་བཟོད་པར་མཛོད། ། མཚལཚལ་པ་སི་ཏུ་དགེ་བའི་བློ་གྲོས་དེ། །འཇིག་རྟེན་གཞན་ན་དེ་འདྲ་སུ་ཞིག་གདུང་། །རྒྱལ་རབས་དེབ་ཐེར་སྒྲིག་ལ་མཁས་པ་ཡི། །བྱེད་པོ་གཉིས་པ་ཡོད་དོ་ཤེས་པར་གྱིས།
།རིགས་གཟུགས་ནོར་གྱིས་བརྒྱན་པ་མང་ན་ཡང་། །འདི་ལྟའི་ལེགས་བཤད་བྱེད་པོ་དཀོན་པ་ལས། །ལོ་རྒྱུས་གཏམ་ལ་ཆགས་པ་མ་སེམས་པར། །ནོར་བུས་ནམ་མཁའ་བཀང་ནས་མཆོད་ཀྱང་རུང་། །རྒྱལ་རབས་འཕྲུལ་གྱི་ལྡེ་མིག་བྱིན་པ་ཡི།
།རྣམ་པར་དཀར་བའི་དགེ་ལས་དེང་དུས་ཀྱི། །ས་བདག་མ་ལུས་ཆོས་བཞིན་བྱེད་པ་དང་། །ཡངས་པའི་རྒྱལ་ཁམས་རྟག་ཏུ་བདེ་གྱུར་ཅིག །གྲོགས་ངན་གཡོ་སྒྱུས་བསླུས་པའི་གཞན་དབང་གི
།རྟག་ཏུ་བདེ་འཁྲུགས་ཁོ་ནས་ས་སྐྱོང་བ། །དེ་འདྲ་མཐོང་བ་ལྟ་ཞོག་ཐོས་ཀྱང་ནི། །རྣ་བའི་བུ་གར་འོན་པ་ཐོབ་གྱུར་ཅིག །དཔའ་ཞིང་བརྟུལ་ཕོད་མཛངས་པའི་རྣམ་དཔྱོད་ཀྱིས། །མངའ་འབངས་བྱམས་པའི་ར་བར་འཛུད་པ་རྣམས།
།ཆོས་དང་སྲིད་ཀྱི་ལེགས་ཚོགས་ཡར་ཟླ་བཞིན། །རྒྱས་ནས་འགྲོ་ཀུན་བདེ་བའི་བཀྲ་ཤིས་ཤོག། །།

